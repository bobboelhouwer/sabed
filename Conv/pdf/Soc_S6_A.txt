INLEIDING TOT HET (ECONOMISCH) RECHT
academiejaar 2020-2021
 Inhoud
BOEK I RECHT EN RECHTSSTAAT
§ 4. Aanvullend recht, (gewoon) dwingend recht en recht van openbare orde ............ 4
ii
§ 3. De Gemeenschappen en Gewesten: instellingen en regionale wetgeving ............ 22
iii
Afdeling 2. Modaliteiten van verbintenissen en soorten verbintenissen .......................... 59
iv
Afdeling 4. Lastgeving (zie deel II: ondernemingsrecht van de cursus) ............................ 95
Afdeling 1. Situering en evoluties in het aansprakelijkheidsrecht ....................................... 96
Afdeling 2. Samenloop van contractuele en buitencontractuele aansprakelijkheid ..... 97
Afdeling 4. Aansprakelijkheid voor de daad van personen en van zaken en dieren voor
v
 § 1. Aansprakelijkheid voor de schade veroorzaakt door personen voor wie men
vi
  Boek I. Recht en rechtstaat
Hoofdstuk I. Het begrip recht
Afdeling 1. Inleiding
§ 1. Wat is recht?
De traditionele definitie stelt dat recht een geheel van regels is dat uiterlijke gedragingen van
mensen regelt, die in een bepaalde maatschappij door een daartoe bevoegd orgaan worden
opgelegd en waarvan de naleving door de overheid afdwingbaar is.
Rechtsregels hebben een aantal specifieke kenmerken die ze onderscheiden van andere gedragsregels die kunnen bestaan in een maatschappij.
Recht is vooreerst een geheel van normen, die het uitwendig gedrag van personen regelen. Het
recht beheerst dus slechts het uitwendige gedrag. Recht houdt zich enkel bezig met gedachten en
gevoelens wanneer deze veruitwendigd worden in materiële daden.
Recht is een maatschappelijk fenomeen. Rechtsregels ontstaan en gelden in een bepaalde samenleving op een bepaald, historisch ogenblik. Rechtsregels weerspiegelen de fundamentele kenmerken van een bepaalde maatschappij. Ze zijn gebonden aan een politiek en sociaal systeem en evolueren met de ontwikkeling van de maatschappij. Rechtsregels zullen dan ook talrijker en complexer zijn naargelang het een meer geëvolueerde maatschappij betreft. De gedragsregel die wordt
opgelegd, moet daarom ook maatschappelijk relevant zijn, zo niet dreigt de regeling dode letter te
blijven.
Gelet op het voorgaande bestaat er ook een hiërarchie binnen de rechtsregels. Sommige rechtsregels
hebben een veel fundamenteler karakter dan andere (bv. fundamentele vrijheden als de vrijheid van
meningsuiting of van religieuze overtuiging tegenover de verkeersreglementering). Het geheel van
de in een bepaalde maatschappij geldende rechtsregels noemt men een rechtssysteem.
De rechtsregel moet worden uitgevaardigd, zodat hij kenbaar is voor de eraan onderworpen personen en deze hun gedrag er kunnen aan aanpassen. Dit moet gebeuren door een daartoe bevoegd
 orgaan, dat handelt volgens een in de wet voorziene procedure. Dit kan een nationale (bv. de Belgische wetgever), een supranationale (bv. de wetgevende instanties binnen de Europese Unie) of
een internationale instantie (bv. de algemene vergadering van de Verenigde Naties) zijn.
De naleving van gedragsnormen is niet enkel bindend in geweten maar kan ook afgedwongen
worden door een geheel van sancties die uitdrukkelijk door of in verband met de gedragsnorm
worden voorzien. Dit kenmerk zal een rechtsregel onderscheiden van bijvoorbeeld een religieuze
regel. Deze afdwingbaarheid is nodig opdat de gedragsregel effectief zal worden nageleefd. Sancties kunnen zowel een gewenst gedrag stimuleren (subsidies) als een ongewenst gedrag ontmoedigen (straffen, verlies van rechten…).
§ 2. Objectief en subjectief recht
De term recht wordt in twee betekenissen gebruikt. Met ‘objectief recht’ (‘law’) verwijzen juristen
naar het recht als het geheel van regels dat uiterlijke gedragingen van in maatschappelijk verband
levende mensen regelt en waarvan de naleving wordt afgedwongen door de overheid. Men beschouwt het recht in deze zin als een gegeven dat op een bepaald moment aan het individu verschijnt.
Anderzijds gaat men het recht bekijken vanuit het standpunt van het individu. De term ‘subjectief
recht’ (‘right’) wordt gebruikt om de aanspraak die een bepaald persoon aan het objectieve recht
ontleent te duiden. Dit kan een aanspraak zijn om een bepaalde zaak te gebruiken of op een prestatie
van een ander persoon. ‘Subjectief’ verwijst dus naar de titularis van het recht, het rechtssubject.
Het objectieve recht regelt menselijk gedrag en legt algemeen verbindende gedragsregels op. Hieruit vloeien rechten of plichten voort waarop individuen aanspraak kunnen maken. Die aanspraken
zijn precies subjectieve rechten, die door het objectieve recht worden beschermd.
Bv. de rechtsregels die voorschrijven welke de rechten en verplichtingen van verkoper en koper zijn maken
deel uit van het objectieve recht. De leveringsplicht is één van de verplichtingen van de verkoper. Wanneer
een koper in een concrete situatie aanspraak maakt op levering dan gaat hij zijn subjectief recht op levering
kunnen inroepen. Een subjectief recht houdt dus de juridische verplichting in van een ander, die voortkomt
uit een regel van objectief recht.
Bv. de rechtsregels die bepalen wat eigendom is en hoe eigendom overgaat, maken deel uit van het objectief
recht. Wanneer men echter spreekt over iemands eigendomsrecht dan wordt het woord in de subjectieve zin
gebruikt.
 Afdeling 2. Enkele begrippen in het objectief recht
§ 1. Positief recht
Positief of vigerend recht (de lege lata) verwijst naar het recht dat op een bepaald tijdstip en op
een bepaalde plaats geldt. De term positief recht is dus zowel tegengesteld aan rechtsgeschiedenis
(het recht uit het verleden) als aan het recht zoals men zou willen dat het er zou uitzien in de toekomst (de lege ferenda).
§ 2. Gemeen recht en bijzonder recht
Het kan soms voorkomen dat verschillende rechtsregels op één en dezelfde situatie tegelijkertijd
van toepassing zijn. Dit kan voor problemen zorgen wanneer beide regelingen conflicteren. Vaak
zal de ene rechtsnorm een uitdrukking zijn van een algemene regel (‘het gemeen recht’) en zal de
andere rechtsnorm gelden in een welbepaald bijzonder geval. (‘het bijzonder recht’).
Wanneer beide regels conflicteren, wordt aangenomen dat de bijzondere regel voorrang heeft op
de algemene – het uitzonderingsregime verdringt het algemene regime. Dit wordt uitgedrukt met
het Latijnse adagium ‘lex specialis derogat legi generali’.
Bv. artikel 1717, lid 1 Burgerlijk Wetboek (hierna BW) bepaalt dat de huurder mag onderverhuren (behoudens andersluidende overeenkomst) terwijl artikel 4 § 2 tweede lid van de Wet van 20 februari 1991 bepaalt
dat de huurder het goed niet volledig mag onderverhuren. Deze laatste regeling heeft betrekking op ‘huurovereenkomsten met betrekking tot de hoofdverblijfplaats van de huurder in het bijzonder’ en heeft dus voorrang op de regel van artikel 1717 BW die het ‘gemeen huurrecht’ vormt.
Het algemeen of het bijzonder karakter van een rechtsregel is een relatief begrip.
Bv. De regeling die de huur van een woning tot hoofdverblijfplaats betreft (W. 20 februari 1991) is het bijzonder
recht ten opzichte van het ‘gemeen’ huurrecht (art. 1708 e.v. BW). Het ‘gemeen’ huurrecht is dan weer bijzonder
recht ten opzichte van het gemeen contracten- of verbintenissenrecht (art. 1101 e.v. BW).
§ 3. Formeel en materieel recht
Materieel recht omvat de eigenlijke gedragsvoorschriften d.w.z. het deel van het recht waar de
regels inhoudelijk worden bepaald. Het zegt bijvoorbeeld wat een verbintenis is, hoe je eigendom
verkrijgt, …
 Met formeel of procedureel recht wordt het recht bedoeld dat dient om de eigenlijke gedragsvoorschriften af te dwingen. Het regelt hoe via gerechtelijke weg rechtsregels kunnen worden afgedwongen. Het bepaalt de procedure die van de toepassing is bij niet-naleving van het materiële
recht. Het procesrecht omvat de meeste regels van formeel recht.
De meeste rechtstakken hebben een formele en een materiële tak (bv. materieel en formeel strafrecht (strafprocesrecht) – het materiële strafrecht bepaalt welke gedragingen misdrijven zijn en met
welke straffen deze misdrijven worden gestraft; het formele strafrecht of strafprocesrecht bepaalt
hoe misdadigers vervolgd en bestraft worden, en hoe deze straffen worden uitgevoerd).
§ 4. Aanvullend recht, (gewoon) dwingend recht en recht van openbare orde
a) Aanvullend recht
Regels van aanvullend recht zijn regels die van toepassing zijn indien partijen niets anders zijn
overeengekomen. Het staat partijen vrij ervan af te wijken (in een overeenkomst) maar indien dit
niet is gebeurd, dan verbinden deze aanvullende regels wel degelijk de partijen.
Bv. de regel dat bij een koop eigendom overgaat bij de wilsovereenstemming is een regel van aanvullend
recht, ‘hoewel de zaak nog niet is geleverd en de prijs nog niet is betaald’ (art. 1583 BW). Dit betekent dat
wanneer partijen in hun overeenkomst niets anders hebben bepaald, deze regel van toepassing is. Partijen
kunnen echter overeenkomen dat de eigendom bijvoorbeeld pas zal overgaan na volledige betaling van de
prijs.
Regels van aanvullend recht zijn nuttig omdat ze ervoor zorgen dat, wanneer personen een overeenkomst sluiten, ze niet alle details zelf hoeven uit te werken. Het recht bepaalt bijvoorbeeld wat
de verplichtingen zijn van een verkoper en een koper, waar geleverd moet worden, wie de kosten
draagt van de verkoop enz. Het recht voorziet dus in een modeloplossing, vaak gebaseerd op wat
de partijen vermoedelijk hadden gewild.
In het privaatrecht (= het geheel van regels dat de private belangen van de burgers onderling
regelt, infra) neemt men als uitgangspunt dat de bepalingen van aanvullend recht zijn. Let wel,
hierop bestaan vele uitzonderingen, zoals verder zal blijken.
In het publiekrecht (= het geheel van regels dat de organisatie en de werking van de overheidsinstellingen betreft en de verhoudingen tussen de burgers en de overheid beheersen, infra) is het
uitgangspunt dat de regels van dwingend recht zijn.
b) Dwingend recht
Steeds vaker wordt echter ook in het privaatrecht afgestapt van het principe van de wilsautonomie.
Partijen krijgen niet langer de volledige vrijheid om zelf de inhoud en/of vorm van hun contracten
 te bepalen. De wetgever acht het nodig om bepaalde categorieën van personen te beschermen tegen
misbruiken omdat hij ervan uitgaat dat deze groep zich niet in een positie bevindt om evenwichtige
afspraken te maken. Het gaat bijvoorbeeld over huurders, werknemers, consumenten, patiënten,
mensen die niet in staat worden geacht om zelfstandig te beslissen (bv. minderjarigen of geesteszieken), onbedachtzame burgers, enz.
Gewoon dwingende rechtsregels beschermen dus zuiver particuliere belangen. Het zijn rechtsregels die onvoorwaardelijk bindend zijn en waar partijen dus niet van kunnen afwijken door andersluidende afspraken.
Deze (dwingende) beschermingsmaatregelen in het privaatrecht kunnen verschillende vormen aannemen: bv.
het opleggen van informatieverplichtingen, van vormvereisten, een verbod om bepaalde clausules op te nemen in een contract, verbod om bepaalde contracten te sluiten of om contracten in bepaalde situaties te sluiten
(bv. aan huis) enz.
c) Recht van openbare orde
Binnen de categorie van het dwingend recht wordt nog een onderscheid gemaakt tussen de regels
van gewoon dwingend recht en de regels van openbare orde. Regels van openbare orde zijn regels
die in het privaatrecht de juridische grondslagen vastleggen waarop de ethische, economische en
sociale orde van de maatschappij rust (met inbegrip van de goede zeden). Regels van openbare orde
beschermen het algemeen belang en overstijgen dus het louter particuliere belang.
Zo wordt bijvoorbeeld de regel dat personen zich niet levenslang (contractueel) kunnen verbinden geacht van
openbare orde te zijn; ook het beroepsgeheim van de arts is van openbare orde – de patiënt en ook de geneesheer kunnen er geen afstand van doen.
Van dezelfde aard zijn regels die ‘de goede zeden’ raken. De goede zeden verwijzen naar een
bepaalde fatsoensnorm (de essentiële beginselen van de gangbare moraal) waarvan men aanneemt
dat deze in onze maatschappij niet mag worden overschreden. Het verwijst dus naar een minimumnorm waaraan het zelfbeschikkingsrecht van individuen niet mag tornen. Wat als strijdig met de
goede zeden wordt beschouwd is wel een evolutief gegeven. Het is best mogelijk dat wat vandaag
als strijdig wordt beschouwd, dit binnen een tiental jaren niet meer is.
Zo was overspel bijvoorbeeld tot 1987 een met strafsancties gesanctioneerd misdrijf. Onder invloed van de
veranderende moraal werden de artikelen 387 en 390 van het Strafwetboek inzake overspel bij wet van 20
mei 1987 opgeheven.
 d) Het onderscheid
Het is niet altijd eenvoudig te bepalen of een regel van aanvullend of van dwingend recht, dan wel
van openbare orde is. Soms valt dit duidelijk af te leiden uit de bewoordingen van de wet.
Wanneer een artikel uitdrukkelijk stelt dat de daar uiteengezette regeling geldt ‘behoudens andersluidende
overeenkomsten…’, dan gaat het in elk geval om een aanvullende bepaling. Soms stelt de tekst van de wet
zelf duidelijk dat een artikel van dwingend recht is. Zie bijvoorbeeld artikel VI.84 WER dat bepaalt: “De
consument kan geen afstand doen van de rechten die hem bij deze afdeling worden toegekend.”
Als een wet bepaalt ‘ongeacht andersluidende bedingen’ of ‘op straffe van nietigheid’ of ‘andersluidende bedingen worden voor niet-geschreven gehouden’ wijst dit ook op het dwingend karakter
van een wettelijke bepaling of regeling.
Soms zal de wetgever duidelijk hebben gemaakt in de voorbereidende werken bij een wet (de memorie van toelichting) of de bepalingen van dwingend recht of van openbare orde zijn dan wel aanvullend van aard zijn.
Schematisch overzicht
DOEL
AANVULLEND
DWINGEND
DWINGEND RECHT
RECHT
RECHT
VAN OPENBARE ORDE
Aanvullen lacunes
Bescherming
Bescherming
in afspraken tussen
Private belangen
Algemeen belang
Nadat het recht
Niet mogelijk
partijen
AFSTAND
Steeds mogelijk
VAN RECHT
verworven is
SANCTIE
Geen sanctie;
OP NIET-
Afwijken van de regel
NALEVING
is steeds mogelijk
Relatieve nietigheid
Absolute nietigheid
 Hoofdstuk II. De indelingen van het objectief recht
Het recht bestaat uit een veelheid aan (materiële) rechtsregels die op verschillende manieren kunnen
worden ingedeeld. De indeling volgens rechtstak is vooral relevant wanneer de regels die in een
bepaalde tak worden gegroepeerd bepaalde gemeenschappelijke kenmerken hebben of beheerst
worden door bepaalde principes. Anderzijds worden bepaalde begrippen in de ene rechtstak soms
anders geïnterpreteerd dan in een andere rechtstak.
Afdeling 1. Publiek- en privaatrecht
Traditioneel maakt men een onderscheid tussen publiek- en privaatrecht. Publiekrecht zijn de regels die de organisatie en de werking van de overheidsinstellingen betreffen en die de verhoudingen
tussen de burgers en de overheid beheersen. Het privaatrecht regelt de relaties tussen de burgers
(natuurlijke- en rechtspersonen) onderling. Elk van deze rechtsdomeinen heeft een aantal fundamentele principes die bepalend zijn voor de kenmerken ervan.
Hiervoor werd bv. reeds gezegd dat als uitgangspunt in het privaatrecht geldt dat de regels van aanvullend
recht zijn, in het publiekrecht dat de regels van dwingend recht zijn.
Het recht wordt dan verder opgedeeld in rechtstakken. Rechtstakken die tot het publiekrecht behoren zijn het grondwettelijk recht, het administratief recht, het straf- en strafprocesrecht en het fiscaal
recht. Ook het gerechtelijk privaatrecht (burgerlijk procesrecht) behoort tot het publiekrecht ondanks dat zijn naam iets anders doet vermoeden. Binnen deze rechtstak gaat het namelijk wel om
privaatrechtelijke geschillen, maar het regelt de organisatie van een overheidsfunctie, namelijk de
rechterlijke functie. Het privaatrecht omvat onder meer het burgerlijk recht, het ondernemingsrecht
alsook het vennootschapsrecht.
Een strikt onderscheid maken tussen privaat- en publiekrecht wordt echter steeds moeilijker. Meer
en meer ontstaan er rechtsregels die zowel de verhouding tussen particulieren onderling als tussen
particulieren en de overheid regelen. Rechtstakken waarin deze rechtsregels nauw met elkaar verbonden zijn, noemen we gemengde rechtstakken. Zowel het economisch recht als het sociaal recht
(arbeids- en socialezekerheidsrecht) worden als gemengde rechtstakken beschouwd.
 Afdeling 2. Het grondwettelijk recht
Grondwettelijk recht handelt over de normen die in een fundamentele akte (de Grondwet) van de
Staat werden vastgelegd. Alle andere normen van die Staat zijn principieel ondergeschikt aan deze
normen.
Het grondwettelijk of constitutioneel recht omvat twee soorten bepalingen:
– fundamentele regels in verband met de organisatie en de structuren van de Staat;
Bv. Artikel 1 GW: “België is een federale Staat, samengesteld uit de gemeenschappen en de gewesten.”
– fundamentele rechten die de verhouding tussen de burgers en de Staat beheersen.
Bv. Artikel 22 GW: “Ieder heeft recht op eerbiediging van zijn privéleven en zijn gezinsleven, behoudens in de
gevallen en onder de voorwaarden door de wet bepaald.”
Afdeling 3. Het administratief recht
Administratief- of bestuursrecht omvat enerzijds de regels die de organisatie en de werking van
de bestuurlijke overheid regelen. Het bestuur omvat de uitvoerende macht (de federale regering en
de regeringen van de deelstaten (gemeenschappen en gewesten)) alsook de andere administratieve
overheden, zoals lokalen besturen (provincies en gemeenten) en andere overheidsinstellingen die
belast zijn met een openbare dienst (bv. OCMW ’s).
Anderzijds regelt het administratief recht ook de verhouding tussen de rechtssubjecten en het bestuur of tussen bestuursinstanties onderling. Belangrijk hierbij zijn een aantal beginselen van behoorlijk bestuur, zoals de motiverings- en hoorplicht, waaraan de bestuurlijke overheden zich bij
hun handelen moeten houden.
Afdeling 4. Het (materieel) strafrecht
Het strafrecht omvat de regels die bepalen onder welke voorwaarden, aan wettelijk omschreven
gedragingen (misdrijven), strafrechtelijke sancties verbonden zijn. De overheid treedt hier op als
houder van het monopolie inzake de uitoefening van geweld.
Het strafwetboek bevat een opsomming van de verschillende soorten misdrijven en hun kenmerken,
alsook de sancties waarmee deze misdrijven worden bestraft.
 Afdeling 5. Het strafprocesrecht
Het formeel strafrecht, ook strafvordering genoemd, omvat de regels betreffende het verloop van
de opsporing, de vervolging, het gerechtelijk onderzoek en de berechting van misdrijven. Ook hoe
actoren in het strafproces moeten optreden, het verloop van de zitting voor de rechtbank en de
tenuitvoerlegging van de strafvonnissen zijn zaken die in het wetboek van strafvordering aan bod
komen.
Afdeling 6. Het fiscaal recht
Het fiscaal- of belastingrecht omvat de regels dewelke bepalen wat de verplichte bijdrage is, die
door de overheid wordt opgelegd aan haar rechtssubjecten, teneinde haar uitgaven te kunnen doen.
De regels hebben o.a. betrekking tot de bepaling (grondslag, tarief, verminderingen, vrijstellingen,
aftrekbare bestedingen), de wijze van inning en de mogelijke betwisting van belastingen. Belastingen zijn algemene heffingen zonder aanwijsbare tegenprestatie waarmee de overheid in het algemeen haar uitgaven doet.
Afdeling 7. Het volkenrecht of internationaal publiekrecht
Het volkenrecht regelt de verhoudingen tussen nationale Staten of tussen Staten en internationale
organisaties. Het omvat het internationaal gewoonterecht, het diplomatiek recht, het verdragsrecht,
het oorlogsrecht, het recht van de gouvernementele en de niet-gouvernementele organisaties en
recht m.b.t. de internationale gerechtshoven.
Afdeling 8. Het gerechtelijk privaatrecht
Het gerechtelijk privaatrecht bevat de (procedure)regels die van toepassing zijn voor de burgerlijke rechtbanken. Het regelt o.a. de organisatie, bevoegdheid en samenstelling van de burgerlijke
hoven en rechtbanken en het mogelijke verhaal tegen en de tenuitvoerlegging van de vonnissen en
arresten.
 Afdeling 9. Het burgerlijk recht
Het burgerlijk recht maakt deel uit van het privaatrecht en regelt de verhoudingen tussen private
personen in het algemeen. Sommige bijzondere regels die betrekking hebben op een bepaalde categorie van personen (bv. ondernemers en consumenten) maken geen deel uit van het burgerlijk
recht. Het burgerlijk recht omvat het vermogensrecht, het personen- en familierecht en het familiaal
vermogensrecht.
Het vermogensrecht bestaat enerzijds uit het goederenrecht, dat betrekking heeft op zakelijke
rechten (o.m. het eigendomsrecht, vruchtgebruik enz.). Anderzijds omvat het ook het verbintenissenrecht dat betrekking heeft op persoonlijke rechten. Deze rechtstak regelt het ontstaan, de inhoud
en de uitvoering van ‘verbintenissen’. Dit zijn vermogensrechtelijke en privaatrechtelijke rechtsplichten. Ook het overeenkomsten- of contractenrecht als belangrijke bron van privaatrechtelijke
verbintenissen valt hieronder.
Het personen- en familierecht bepaalt de staat van de persoon (naam, nationaliteit, …) en de
familiale verhoudingen.
Het familiaal vermogensrecht regelt de vermogensrechtelijke gevolgen van familiale verhoudingen (in het bijzonder het huwelijksvermogensrecht en het erfrecht).
Men vindt het burgerlijk recht voornamelijk in het Burgerlijk Wetboek en in de latere wetgeving
die dit heeft aangevuld.
Afdeling 10. Het economisch recht/ondernemingsrecht
Het economisch recht of ondernemingsrecht betreft een geheel van privaatrechtelijke en publiekrechtelijke regels die de economische verhoudingen op de markt regelen of die een bijzondere relevantie hebben voor het ondernemingsleven. Dit ondernemingsrecht bevat onder meer regels over
het statuut van de onderneming (bv. het vennootschapsrecht, het insolventierecht en de instrumenten waarover een onderneming beschikt om haar doel te bereiken (e.g. het intellectueel eigendomsrecht)).
Daarnaast omvat het ondernemingsrecht ook bepalingen die de eerlijkheid van economische
transacties en de bescherming van de consument regelen. Deze regels leggen vast hoe de concurrentiestrijd moet verlopen (e.g. mededingingsrecht, marktpraktijken). Het ondernemingsrecht regelt verder ook de toegang van de onderneming tot de markt. Het Wetboek van Economisch Recht
groepeert de meeste bepalingen van het ondernemingsrecht (maar niet alle).
 Afdeling 11. Het vennootschapsrecht
Het vennootschapsrecht maakt deel uit van het ondernemingsrecht en kan worden omschreven
als het recht dat van toepassing is op vennootschappen en (behoudens bijzondere bepalingen) verenigingen. In het tweede deel van deze cursus (ondernemingsrecht) wordt uitgebreid ingegaan op
deze rechtstak.
Afdeling 12. Het socialezekerheidsrecht
Het socialezekerheidsrecht omvat een aantal garanties die de overheid biedt aan het rechtssubject
dat slachtoffer is van bepaalde individuele of sociale risico’s. Het regelt aan wie een bijslag bij zijn
inkomen uit arbeid of een vervangingsinkomen wordt toegekend (werkloosheid, beroepsziekten,
pensioen, ziekte en invaliditeit, kinderbijslag), alsmede de organisatie voor de inning en de uitbetaling van deze verschuldigde vergoedingen.
Samen met het arbeidsrecht maakt het socialezekerheidsrecht het sociaal recht uit. Het arbeidsrecht bevat de regels die toepasselijk zijn op de arbeid in ondergeschikt verband, op de individuele
en collectieve verhoudingen tussen werknemers en werkgevers.
 Hoofdstuk III. De rechtsstaat
Afdeling 1. Algemeen
Recht geldt op een bepaald territorium. Het uitvaardigen, toepassen en doen naleven van rechtsregels is verbonden met de uitoefening van het soevereine gezag op dit territorium en is dus meestal
gebonden aan een bepaalde Staat of aan deelgebieden van die Staat. Men spreekt van een rechtsstaat indien het uitvaardigen, toepassen en doen naleven van rechtsregels in een bepaalde Staat
volgens door rechtsregels beheerste procedures verloopt. In een rechtsstaat zijn de burgers niet
onderworpen aan willekeurige regels maar zijn er algemene, democratisch tot stand gekomen
rechtsregels die zowel door de onderdanen als door de gezaghebbers moeten worden nageleefd.
De rechtsstaat wordt meestal gekoppeld aan de politieke vorm van de democratie, waar de rechtsonderhorigen mee participeren aan het bestuur. Om het goed functioneren van een democratie te
verzekeren, moeten het (i) uitvaardigen, (ii) toepassen en (iii) doen naleven van rechtsregels aan
verschillende instanties worden toevertrouwd (principe van de scheiding der machten). In een democratie bestaat er meestal ook een fundamenteel charter dat de basisorganisatie van de Staat en
de fundamentele rechten van de burgers tegenover de overheid bevat (de Grondwet in materiële
zin). De wijziging of aanvulling daarvan is meestal aan zeer strikte regels onderworpen.
Afdeling 2. Scheiding der machten
De scheiding der machten is één van de fundamentele principes van ons staatsbestel. Het respecteren van dit principe is inherent aan het bestaan van de rechtsstaat. In de Grondwet worden de
verschillende functies die de Staat moet uitoefenen opgesplitst en toevertrouwd aan drie categorieën van organen: een wetgevende macht, een uitvoerende macht en een rechterlijke macht. Elk
van deze machten moet zich houden aan de toepasselijke rechtsregels, waarbij de Grondwet als
hoogste geldt.
De bedoeling van deze scheiding bestaat erin te grote machtsconcentraties te vermijden en een
systeem van wederzijdse controle (‘checks and balances’) te voorzien. Door de macht te spreiden
over zoveel instellingen als verenigbaar is met een efficiënte uitoefening van macht, wordt beoogd
zoveel mogelijk misbruik van die macht uit te sluiten. ‘Pour qu’on ne puisse abuser du pouvoir, il
faut que par la disposition des choses, le pouvoir arrête le pouvoir’ (Montesquieu).
 Hoofdstuk IV. De bronnen van het recht
Hiervoor werd er reeds op gewezen dat rechtsregels zich van andere normen onderscheiden op
grond van hun afdwingbaar karakter. Opdat er sprake is van een rechtsregel die door de overheid
afdwingbaar is, moet deze regel van een (bevoegde) overheid of autoriteit dit afdwingbaar karakter
hebben gekregen. Dit kan bijvoorbeeld de traditie zijn (gewoonterecht) of de wetgevende macht
(wet). De herkomst van de regel zal bepalen of het om een rechtsregel gaat dan wel om bv. een
ethische gedragsregel. Daarom spreekt men over formele bronnen van recht – niet de inhoud
maar wel de herkomst van de regel is immers bepalend om aan een regel het karakter van een
rechtsregel te geven.
De formele bronnen van recht zijn:
1. de wet (in materiële zin) – elk algemeen verbindende regel uitgevaardigd door een bevoegde
overheid;
2. het gewoonterecht;
3. de algemene rechtsbeginselen;
4. de rechtspraak;
5. de rechtsleer.
Afdeling 1. De wet
Wanneer in het recht de term ‘wet’ wordt gebruikt, dan kunnen hieraan verschillende betekenissen
worden gekoppeld.
Met ‘materiële wet’ wordt verwezen naar elke algemene rechtsregel met een onpersoonlijk karakter. Van wie deze regels uitgaan speelt daarbij geen rol. Dit kan de federale wetgevende macht
zijn, maar algemene rechtsregels kunnen o.m. ook worden aangenomen door de uitvoerende macht,
door internationale instellingen of door regionale overheden.
Met ‘formele’ wet wordt verwezen naar elke beslissing van een wetgevende macht. Dit kan de
federale wetgevende macht zijn maar ook de wetgevende instanties van de Gemeenschappen en
Gewesten. Men hanteert hierbij dus een organiek criterium (van wie gaat de wet uit?), terwijl men
bij een materiële wet een inhoudelijk criterium gebruikt (heeft de regel een algemeen en onpersoonlijk
karakter?)
Bij de totstandkoming van wetgeving wordt in een volgend hoofdstuk kort stilgestaan.
 Afdeling 2. Het gewoonterecht
Het gewoonterecht zijn gevestigde gebruiken die door de rechtsonderhorigen als bindende rechtsregels worden beschouwd. De bindende kracht van deze regels vloeit voort uit de traditie. Hoewel
het belang van deze rechtsbron afneemt, zijn er nog steeds een aantal regels die op de gewoonte
zijn terug te brengen.
De aanstelling door de Koning van een formateur is een voorbeeld van gewoonterecht. In het ondernemingsrecht zijn ondernemingen die gehouden zijn tot een en dezelfde verbintenis volgens het gewoonterecht hoofdelijk gehouden (zie infra over het begrip hoofdelijkheid).
Afdeling 3. De algemene rechtsbeginselen
Algemene rechtsbeginselen zijn (in principe) ongeschreven fundamentele normen, die als bindend
worden beschouwd omdat ze op een bepaald ogenblik wezenlijk worden geacht voor de samenleving. Het gaat om basisprincipes van onze rechtsorde. Deze beginselen worden door de rechtspraak
(en de rechtsleer) geformuleerd als aanvulling van de wettelijke bepalingen.
Bv. het verbod op rechtsmisbruik.
Afdeling 4. De rechtspraak
De rechtspraak omvat het geheel van uitspraken van rechtscolleges waarbij rechtsgeschillen worden beslecht. Rechterlijke beslissingen binden in principe slechts de partijen die bij het geschil
waren betrokken. Niettemin is ook de rechtspraak een belangrijke bron van recht. Verder wordt
kort stilgestaan bij de structuur van de rechterlijke macht.
Afdeling 5. De rechtsleer
De rechtsleer of doctrine is het geheel van (wetenschappelijke) teksten over het recht. Rechtsleer
omvat artikelen, boeken, commentaren van juristen over bepaalde juridische onderwerpen en
rechtsdomeinen. Deze geschriften zijn vanzelfsprekend niet bindend maar ze kunnen wel de rechtspraak beïnvloeden of de wetgever inspireren.
 Hoofdstuk V. De oorsprong van wetgeving
Afdeling 1. Inleiding
In dit hoofdstuk wordt een beknopt overzicht gegeven van de manier waarop wetgeving (materiële
wetten) tot stand komt, zowel op federaal niveau als op het niveau van de deelstaten als op supranationaal niveau. Dit overzicht is geenszins alomvattend. Er zal voornamelijk worden stilgestaan
bij de wetgeving waarmee een economist in zijn verdere loopbaan het meest waarschijnlijk geconfronteerd zal worden.
Afdeling 2. Federale wetgeving
§ 1. Grondwet
De Grondwet is het geheel van rechtsregels die een bijzonder gezag genieten en die in een plechtige tekst zijn gebundeld waarvan de goedkeuring en wijziging aan strakkere regels is gebonden
dan bij gewone wetten. (Grondwet in de formele zin)
Een grondwetsherziening is in België slechts mogelijk in verschillende fasen (zie art. 195 e.v. Grondwet).
Eerst moeten Kamer, Senaat en de Koning de grondwetsartikelen aanduiden die voor herziening in aanmerking komen. Indien men een nieuwe bepaling wenst toe te voegen, moet men aanduiden welk deel van de
Grondwet moet worden gewijzigd en in welke zin men een toevoeging wil doen. Daarna volgt de automatische ontbinding van de wetgevende Kamers (Kamer en Senaat) met verkiezingen tot gevolg zodat de burger
(minstens in theorie) inspraak krijgt in de voorgenomen grondwetswijziging. De nieuw verkozen Kamer en
Senaat en de Koning kunnen dan de grondwetsbepalingen die voor herziening vatbaar werden verklaard wijzigen met een bijzondere meerderheid. Eens de herziening aangenomen, moet ze nog worden bekrachtigd en
afgekondigd door de Koning alsook worden bekendgemaakt in het Belgisch Staatsblad, waarna zij onmiddellijk in werking treedt.
§ 2. Formele wetten
Hierboven werd reeds uiteengezet dat een formele wet, een beslissing is van de wetgevende macht.
Op federaal niveau bestaat deze wetgevende macht uit drie instellingen: de Kamer van volksvertegenwoordigers, de Senaat en de Koning (art. 36 Gw.). Kamer en Senaat vormen samen het parlement of de wetgevende kamers.
Sinds mei 1995 kunnen bepaalde wetten worden aangenomen zonder dat de Senaat aan de totstandkoming van de wet kan of moet deelnemen (art. 77 en 78 Gw.). Kamer en Senaat zijn nu niet
meer volledig gelijk bevoegd, maar er geldt een taakverdeling tussen hen. Sinds de zesde staats-
 hervorming (2014) werden de bevoegdheden van de senaat verder ingeperkt. De bicamerale wetgevingsprocedure werd de uitzondering, de monocamerale procedure de regel (art. 74 Gw.).
Voor de totstandkoming van een federale wet zijn er drie procedures mogelijk, afhankelijk van de
betrokken materie. Elk wetsvoorstel en wetsontwerp vermeldt of het een aangelegenheid regelt als
bedoeld in de artikelen 74, 77 of 78 Gw. (zie art. 83 Gw.).
Bij volledig bicamerale materies (art. 77 Gw.) bestaat de wetgevende macht uit de Kamer, de
Senaat en de Koning. Sinds 2014 is de lijst van volledig bicamerale bevoegdheden sterk gereduceerd. Het gaat om volgende bevoegdheden:
- de verklaring tot herziening van de Grondwet, alsook de herziening en de coördinatie van de Grondwet;
- de aangelegenheden die krachtens de Grondwet door beide wetgevende Kamers dienen te worden geregeld;
- de wetten aan te nemen met de meerderheid bepaald in artikel 4, laatste lid (zgn. bijzondere meerderheidswetten);
- de wetten met betrekking tot de instellingen van de Duitstalige Gemeenschap en de financiering ervan;
- de wetten die betrekking hebben op de financiering van politieke partijen en de controle op de verkiezingsuitgaven;
- de wetten met betrekking tot de organisatie van de Senaat en het statuut van senator.
Eén of meerdere leden van de Kamer of van de Senaat kunnen het initiatief nemen om een wet aan
te nemen, dan spreekt men van een wetsvoorstel. Wetsvoorstellen die bij één van beide Kamers
worden neergelegd, moeten eerst in overweging worden genomen. Dit houdt in dat de plenaire
vergadering beslist of het voorstel voor behandeling in aanmerking komt. Er wordt bijna steeds
beslist dat dit het geval is. Alleen als een voorstel duidelijk strijdig is met de openbare orde of
indruist tegen bepaalde fundamentele grondrechten of (communautair) zeer gevoelig ligt, wordt dit
soms geweigerd.
Zo werd bijvoorbeeld geweigerd dat het wetsvoorstel betreffende de amnestie voor slachtoffers van de repressie in overweging te nemen. Het voorstel betreffende de ontbinding van België werd daarentegen in 2006
wel in overweging genomen.
Ook de Koning – eigenlijk de regering of de bevoegde minister – kan het initiatief nemen. Dan
spreekt men van een wetsontwerp. Dit wetsontwerp kan bij de Kamer of bij de Senaat worden
ingediend.
Een wetsontwerp of wetsvoorstel wordt door de voorzitter van de Kamer of de Senaat naar de
bevoegde commissie gezonden. Deze commissies bestaan uit een aantal leden van Kamer of Senaat
 (volgens het stelsel van de evenredige vertegenwoordiging) en zijn gespecialiseerd in bepaalde
materies. Dit laat toe de voorstellen/ontwerpen grondiger te analyseren en deze ook sneller te behandelen; parlementsleden kunnen zich hierdoor ook wat specialiseren. Deze commissies beslissen
bij meerderheid. Er wordt verslag uitgebracht aan de plenaire vergadering van de werkzaamheden
in de commissies.
Na de bespreking en stemming in de commissies volgt de bespreking in de plenaire vergadering
van Kamer en Senaat. Eerst gebeurt een algemene bespreking, daarna een artikelsgewijze bespreking. Nadien volgt een stemming per artikel en ten slotte een stemming over het geheel (art. 53, 55
en 76, eerste lid Gw.).
In volledig bicamerale materies kan een wetsontwerp niet ter bekrachtiging naar de Koning worden
gestuurd voordat Kamer en Senaat een identieke tekst hebben aangenomen. Het voorstel of ontwerp
kan over en weer gezonden worden tussen Kamer en Senaat tot dit het geval is.
De tekst die door het parlement is aangenomen, moet nu nog door de Koning worden bekrachtigd
(d.w.z. dat de Koning zich akkoord verklaart met wat het parlement besliste) en afgekondigd
(d.w.z. dat de Koning het bestaan van de wet bevestigt en beveelt dat die ten uitvoer wordt gelegd)
Ten slotte wordt de wet bekendgemaakt. Dit is een noodzakelijke voorwaarde opdat de wet bindende kracht zou krijgen. Publicatie gebeurt elektronisch in het Belgisch Staatsblad (www.staatsblad.be). De wet treedt in principe in werking de tiende dag na de bekendmaking in het Belgisch
Staatsblad, tenzij de wet zelf anders bepaalt.
Andere materies zijn optioneel bicameraal. Bij deze procedure vervult de Senaat de taak van ‘reflectiekamer’. De Senaat heeft hierbij een ‘evocatierecht’. Dit betekent dat de Senaat enkel optreedt wanneer het daartoe beslist. Het optreden van de Senaat is bovendien aan strikte termijnen
gebonden en de Kamer van volksvertegenwoordigers behoudt het laatste woord over de inhoud van
het wetsontwerp.
Optioneel bicamerale materies zijn limitatief opgesomd in artikel 78 Gw. (voorheen waren de optioneel bicamerale materies de restcategorie). Het gaat om:
- de wetten ter uitvoering van de bijzondere meerderheidswetten;
 lid, 175 en 177, evenals de wetten ter uitvoering van de voormelde wetten en artikelen, met uitzondering
van de wetgeving met betrekking tot de organisatie van de geautomatiseerde stemming;
- de wetten aangenomen overeenkomstig artikel 169 om de naleving van internationale of supranationale
verplichtingen te verzekeren;
- de wetten op de Raad van State en op de federale administratieve rechtscolleges.
Enkel de Koning (de facto de regering of bevoegde minister) of individuele Kamerleden hebben
initiatiefrecht. Senatoren hebben niet langer initiatiefrecht.
Het wetsvoorstel of wetsontwerp wordt eerst behandeld in de Kamer (art. 78-79 Gw.). Eenmaal
goedgekeurd, wordt het overgezonden naar de Senaat. Anders dan in de volledig bicamerale procedure, is de Senaat niet verplicht het ontwerp of voorstel te onderzoeken. Dit zal alleen het geval
zijn wanneer de Senaat zijn evocatierecht uitoefent – vijftien leden van de Senaat moeten dit vragen
binnen de vijftien dagen na de ontvangst van het ontwerp of voorstel.
Wanneer het ontwerp of voorstel niet wordt geëvoceerd, dan wordt het doorgezonden naar de
Koning die het kan bekrachtigen en afkondigen.
Wordt het ontwerp of voorstel wel geëvoceerd dan loopt een termijn van 30 dagen waarbinnen
de Senaat de tekst kan onderzoeken en amenderen. Wordt de tekst geamendeerd, dan zal de Kamer
een definitieve beslissing nemen over het al dan niet aanvaarden van de amendementen. Worden
geen amendementen aangenomen, dan maakt de Kamer het ontwerp of voorstel over aan de Koning
ter bekrachtiging en afkondiging. Ook wanneer de Senaat het ontwerp of voorstel zou verwerpen,
wordt het niet opnieuw behandeld door de Kamer, maar doorgestuurd naar de Koning ter bekrachtiging en afkondiging. Enkel bij een positieve inbreng van de Senaat moet de Kamer zich dus een
tweede keer buigen over het wetsontwerp of wetsvoorstel.
Een derde maar belangrijke categorie is ten slotte de monocamerale procedure. Ook hier hebben
enkel de Koning en de Kamer initiatiefrecht. Waar deze categorie vroeger de uitzondering was, is
dit thans de standaardprocedure geworden. Artikel 74 Gw. bepaalt dat de federale wetgevende
macht gezamenlijk wordt uitgeoefend door de Koning en de Kamer van volksvertegenwoordigers
voor de andere aangelegenheden dan die bedoeld in de artikelen 77 en 78 Gw. De Senaat heeft hier
noch het initiatiefrecht, noch enige bevoegdheid. De tekst van het wetontwerp of -voorstel moet
dus enkel aangenomen worden door de Kamer, bekrachtigd en afgekondigd worden door de Koning
en bekendgemaakt worden in het Belgisch Staatsblad.
 § 3. Koninklijke en ministeriële besluiten
Een koninklijk besluit (KB) is een rechtshandeling waarbij de Koning een algemene maatregel of
een individuele overheidshandeling stelt. Afhankelijk van de inhoud van een KB spreekt men over
een reglementair, organiek of beschikkend koninklijk besluit.
Reglementaire besluiten formuleren een rechtsregel en hebben dus een algemene draagwijdte
(materiële wet). Organieke besluiten organiseren een openbare dienst en beschikkende besluiten
passen een rechtsregel toe in een concreet geval (d.w.z. voor een bepaalde zaak of persoon), bijvoorbeeld de intrekking van een erkenning of een benoemingsbesluit. Deze laatste twee categorieën
komen verder niet aan bod.
Ministeriële besluiten zijn rechtshandelingen waarbij een minister een algemene bestuurlijke
maatregel of een individuele overheidshandeling stelt. Ook ministeriële besluiten kunnen dus het
karakter hebben van een materiële wet.
Afdeling 3. Regionale wetgeving
§ 1. Achtergrond van de huidige staatstructuur
Bij de oprichting van de Belgische Staat werd gekozen voor een sterk centraal gezag met daarnaast
een zekere autonomie voor de lokale besturen. De gemeenten kregen in ruimere mate de mogelijkheid tot zelfbestuur dan de provincies. België werd bijgevolg georganiseerd als een territoriaal
gedecentraliseerde eenheidsstaat. Dit betekent dat het hoogste gezag over het gehele grondgebied
toekwam aan de centrale overheid maar dat de lokale overheden (vooral dan de gemeenten) een
zekere vorm van autonomie kregen.
Het centrale gezag was in België lange tijd sterk verfranst. In 1830 was Frans de enige officiële taal voor
wetten en besluiten. De leidende klasse was hoofdzakelijk Franstalig. Via het cijnskiesstelsel (= het stemrecht
is voorbehouden aan personen die een bepaald bedrag aan belastingen betalen) hadden zij ook de politieke
macht. Vanuit de Vlaamse beweging kwam steeds meer verzet tegen de sociale en culturele achterstelling
van de Vlamingen. Een strijd naar Vlaamse ontvoogding werd ingezet. Door de evolutie van het stemrecht
(in 1893 breidde het stemrecht uit naar het algemeen meervoudig stemrecht voor mannen vanaf 25 jaar)
verkregen de Vlamingen uiteindelijk ook meer politieke macht en werd stapsgewijs meer autonomie verkregen.
Eén van hun voornaamste streefdoelen was het territorialiteitsbeginsel voor de toepassing van talen. Op basis
van dit principe wordt in ééntalige gebieden één taal opgelegd voor alle handelingen van de overheid. In de
 Taalwetten van 1962 en 1963 werd de taalgrens vastgelegd. Drie ééntalige gebieden (het Nederlandse, Franse
en Duitse) en één tweetalig gebied (Brussel-Hoofdstad) werden vastgelegd. Enkel in dit tweetalige gebied
worden het Nederlands en het Frans gelijk behandeld. In de ééntalige gebieden moeten overheidshandelingen
- in de regel - in de taal van het taalgebied worden gesteld. Deze indeling in taalgebieden werd later in de
Grondwet verankerd (artikel 4 Gw.).
Deze indeling maakte het echter nog steeds niet mogelijk om beslissingen te nemen zonder dat hierover
overeenstemming moest worden bereikt met de andere taalgroep. Er werd dan ook gestreefd naar de mogelijkheid om beslissingen te nemen zonder deze inmenging.
De Vlamingen wensten vooral meer autonomie op het vlak van cultuur en onderwijs, eigenlijk alles wat
met taal te maken had. De Waalse zijde verlangde naar meer autonomie op economisch vlak.
Uiteindelijk werd de Belgische Staat in verschillende opeenvolgende staatshervormingen omgevormd van
een eenheidsstaat naar een federale Staat (artikel 1 Gw.). Dit betekent dat de soevereiniteit van de Staat verdeeld
is tussen twee onderscheiden rechtsordeningen: die van de federatie en die van de deelstaten.
Naast het centraal gezag (federale overheid) en de lokale overheden (gemeenten en provincies)
werden de deelstaten opgericht (Gemeenschappen en Gewesten). De bevoegdheden van het centrale gezag werden hierbij steeds meer uitgehold ten voordele van de bevoegdheden van het regionale niveau (Gemeenschappen en Gewesten).
De creatie van twee soorten deelstaten is een typisch Belgisch compromis. De Gemeenschappen
komen tegemoet aan de Vlaamse verzuchting naar meer autonomie op sociocultureel vlak, de Gewesten aan het Waalse verlangen naar meer autonomie op socio-economisch vlak. Brussel kreeg
in deze hele oefening een bijzonder statuut.
Vanaf 1970 zijn de staatshervormingen elkaar blijven opvolgen en het eindpunt is voorlopig nog
niet bereikt.
Een eerste staatshervorming (1970-80) zorgde voor de oprichting van cultuurgemeenschappen, die echter
maar beperkte bevoegdheden hadden. Bij de tweede staatshervorming (1980-88) werd voor de oprichting
van het Vlaamse en Waalse Gewest gezorgd en werden de bevoegdheden van de Gemeenschappen uitgebreid. Bij de derde staatshervorming (1988-93) werden opnieuw nieuwe bevoegdheden toegekend aan Gemeenschappen (bv. onderwijs) en werd het Brussels Hoofdstedelijk Gewest opgericht. Bij de vierde staatshervorming (1993-2001) volgde een verdere organisatorisch aanpassing en een nieuwe overheveling van
bevoegdheden van het federale naar het regionale niveau. Uiteindelijk werd in 1993 in de Grondwet geschreven dat België een federale Staat is (artikel 1 Gw). Bij de vijfde staatshervorming (2001) hevelde het Lambermontakkoord opnieuw bepaalde bevoegdheden over aan de deelstaten. Met het ‘vlinderakkoord’ van 2011
werd de zesde staatshervorming bezegeld. Dit akkoord betekende een belangrijke overheveling van bevoegdheden van de federale overheid naar de gemeenschappen (o.m. arbeid en werkgelegenheid, welzijnsbeleid
(kinderbijslag en gezondheidszorg), woonbeleid (woonbonus) en de gewesten (fiscaliteit)). Voorts werd de
kieskring Brussel-Halle-Vilvoorde gesplitst en werd de Senaat hervormd.
 Heel dit traject heeft geleid tot een zeer complexe staatstructuur waarbij de bevoegdheden verdeeld
zijn tussen verschillende niveaus. Het Grondwettelijk Hof waakt over de verdeling van deze bevoegdheden.
§ 2. Bevoegdheidsverdeling
De bevoegdheidsverdeling tussen de verschillende overheden vinden we voor een stuk terug in de
Grondwet. Daarnaast zijn er ook bijzondere en gewone wetten die dit regelen. De belangrijkste
bepalingen zijn de artikelen 127-129 (Vlaamse en Franse Gemeenschap), artikel 130 (Duitstalige
Gemeenschap) en artikel 134 (Gewesten) van de Grondwet.
Hieronder worden de krijtlijnen van de bevoegdheidsverdeling tussen de verschillende overheden
geschetst.
De federale overheid is nog steeds bevoegd voor alle aangelegenheden die niet uitdrukkelijk werden toegewezen aan de Gemeenschappen of de Gewesten (= de residuaire bevoegdheid). Tot de
bevoegdheid van de federale overheid behoren in elk geval: het algemeen buitenlands beleid, ordehandhaving, staatsveiligheid, verkiezingen, het monetair beleid, het vreemdelingenbeleid, het
arbeidsrecht en de sociale zekerheid, het ondernemingsrecht, het fiscaal recht en het gerechtelijk
recht.
De Gemeenschappen zijn voornamelijk bevoegd voor volgende aangelegenheden:
onderwijs;
cultuur o.m. bibliotheken, sport en toerisme;
taalgebruik m.b.t. bestuurszaken, het onderwijs en sociale betrekkingen tussen werkgevers
en hun personeel en de wettelijk voorgeschreven akten van ondernemingen (art. 129 Gw.).
Aan de Duitstalige gemeenschap werd deze bevoegdheid niet toegekend, zodat de federale
overheid hier bevoegd is gebleven.
persoonsgebonden materies o.m. verschillende aspecten van het gezondheids-, gezins- en
bejaardenbeleid
De Gewesten zijn voornamelijk bevoegd voor ‘plaatsgebonden’ materies. Dit omvat o.m.: ruimtelijke ordening, leefmilieu, huisvesting, het landbouw-, water-, energie- en tewerkstellingsbeleid,
openbare werken en vervoer.
 § 3. De Gemeenschappen en Gewesten: instellingen en regionale wetgeving
In België zijn er zoals gezegd vier taalgebieden: het Nederlandse taalgebied, het Frans taalgebied,
het Duits taalgebied en het tweetalig gebied Brussel-Hoofdstad (art. 4 Gw.) en drie Gemeenschappen: de Vlaamse, de Franse en de Duitstalige Gemeenschap (art. 2 Gw.). De Gemeenschappen zijn
deels territoriaal afgebakend (d.i. door verwijzing naar de taalgebieden), deels persoonsgebonden.
De Vlaamse Gemeenschap omvat het Nederlandse taalgebied; de Franse Gemeenschap omvat het
Franse taalgebied en de Duitstalige Gemeenschap het Duits taalgebied. Daarnaast kan een inwoner
van het tweetalig gebied Brussel-Hoofdstad kiezen of hij tot de Vlaamse of Franse Gemeenschap
behoort.
Daarnaast zijn er in België ook drie Gewesten: het Vlaamse, het Waalse en het Brussels Hoofdstedelijk Gewest (art. 3 Gw.). Het Vlaamse Gewest valt samen met het Nederlandse taalgebied; het
Waalse Gewest met het Franse én het Duitse taalgebied. Het Brusselse Hoofdstedelijk Gewest valt
samen met het tweetalige gebied Brussel-Hoofdstad.
Wat betreft de instellingen van Gemeenschappen en Gewesten zien we belangrijke gelijkenissen
met de federale overheid. Er is telkens een wetgevende macht (parlement) en een uitvoerende macht
(regering). De parlementen op regionaal niveau bestaan slechts uit één wetgevende vergadering. Er
is geen specifieke rechterlijke macht op het regionale niveau.
Op Vlaams niveau werden de organen van de Vlaamse Gemeenschap en het Vlaamse Gewest
samengesmolten (Het Vlaams parlement en de Vlaamse regering).
Aan Franse zijde bestaat dergelijke versmelting niet. Daar is er een afzonderlijk ‘Parlement de
la Communauté française’ en een ‘Parlement wallon’ alsook een ‘Gouvernement de la Communauté française’ en een ‘Gouvernement wallon’.
Ook de Duitstalige gemeenschap en het Brussels Hoofdstedelijk Gewest hebben een eigen parlement en regering.
Wetgeving komt op regionaal niveau tot stand door een samenwerking tussen het betrokken parlement en de regering op een gelijkaardige manier als op federaal niveau. De rol van de Koning
wordt vervuld door de gemeenschaps- of gewestregering en de rol van de Kamer en Senaat door
één gemeenschaps- of gewestparlement. Er is immers slechts één wetgevende kamer.
Het recht van initiatief komt ook hier zowel toe aan de uitvoerende macht (regering) als aan de
leden van de gemeenschaps- of gewestparlementen. De bekrachtiging en afkondiging gebeurt door
de betrokken regering. De Vlaamse, Franse, Duitstalige Gemeenschappen en het Vlaamse en
Waalse Gewest nemen wetgeving aan in de vorm van decreten.
 Decreten staan op hiërarchisch hetzelfde niveau als gewone wetten die door de federale overheid
worden uitgevaardigd. Ze hebben m.a.w. kracht van wet. Ze kunnen dan ook voor het grondgebied
waarvoor zij gelden, wetten opheffen, wijzigen of vervangen. Decreten zijn wetten in de formele
zin van het woord. Indien ze algemeen verbindende voorschriften bevatten, en dus tegelijk wet zijn
in de materiële betekenis, vormen zij een formele bron van recht. Het Grondwettelijk Hof kan nagaan of een decreet de bevoegdheidsregels al dan niet heeft geschonden. Het Brussels Hoofdstedelijk Gewest vaardigt ordonnanties uit.
Schematisch overzicht
BELEIDSNIVEAU
Federaal niveau
INSTELLINGEN
(wet)
Kamer en Senaat
Regering (Koning)
Vlaams parlement
Vlaamse regering
Franse
Parlement van
Franse
(decreet)
de Franse
Gemeenschaps-
Gemeenschap
regering
Duitstalige
Parlement van
Regering van
(decreet)
de Duitstalige
de Duitstalige
Gemeenschap
Gemeenschap
Vlaams parlement
Vlaamse regering
Waals parlement
Waalse regering
Brussels
Brusselse
Gemeenschapsniveau Vlaamse
(decreet)
Gewestniveau
Vlaams
(decreet)
Waals
(decreet)
Brussels
HoofdstedelijkHoofdstedelijk
Hoofdstedelijke
Gewest
regering
parlement
(ordonnantie)
 Afdeling 4. Supranationale wetgeving
§ 1. Inleiding
Na de tweede wereldoorlog en door een toename van internationale handel voelden meer en meer
Europese staten de noodzaak om nauwer samen te werken. Bij dit soort samenwerking zouden
staten een deel van hun soevereiniteit afstaan aan ‘bovenstatelijke’ of ‘supranationale’ instellingen.
Dergelijke instellingen kunnen algemeen verbindende beslissingen nemen die rechtstreeks de lidstaten en hun burgers binden. Hieronder komt de Europese rechtsorde aan bod, die aan de oorsprong
ligt van een groot aantal rechtsregels die in onze maatschappij gelden.
§ 2. Schets van de Europese rechtsorde
De kiem van de Europese Unie is gelegen in de creatie van drie Europese gemeenschappen in de jaren vijftig.
Door de oprichting van de EGKS (Europese Gemeenschap voor Kolen en Staal), de EURATOM (Europese
Gemeenschap voor Atoomenergie) en de EEG (Europese Economische Gemeenschap), werd een nieuwe
supranationale rechtsorde geschapen.
De term supranationaal verwijst naar de manier waarop besluitvorming gebeurt binnen de Europese Gemeenschap. Supranationale besluitvorming betekent dat de staten hun soevereiniteit op bepaalde beleidsterreinen hebben overgedragen aan een organisatie die boven de lidstaten staat. Zij
kunnen in die gebieden dus tegen hun wil worden gebonden door besluiten van de internationale
organisatie. Een meerderheid van stemmen kan immers voldoende zijn om een beslissing te nemen.
Dit in tegenstelling tot internationale instellingen waar op intergouvernementele wijze wordt beslist. De deelnemende staten staan maar in beperkte mate hun soevereiniteit af waardoor ze in principe niet tegen hun wil gebonden kunnen worden aan de besluiten van de internationale organisatie.
Om een besluit te nemen binnen een internationale instelling (bv. de Verenigde naties), is doorgaans unanimiteit van de stemmen vereist, zodat deelnemende lidstaten een vetorecht behouden.
Het EG-verdrag (Verdrag van 25 maart 1957 tot oprichting van de Europese Gemeenschap) was dus van een
andere orde dan andere internationale verdragen.
Aanvankelijk lag de focus van de Europese integratie op economische materies. Andere zaken, die op sterke
wijze verbonden zijn met de soevereiniteit van de lidstaten (politiek gevoelige kwesties) bleven buiten de
werkingssfeer van de gemeenschapsverdragen. Omdat een zekere harmonisatie of zelfs eenmaking op deze
– meer politiek gevoelige – domeinen werd aangevoeld als noodzakelijk om tot een echte Europese integratie
 te komen, werd voor deze domeinen voor een intergouvernementele samenwerking gekozen. Het betrof internationale afspraken tussen vertegenwoordigers van de uitvoerende macht of regeringen, die niet hetzelfde
‘supranationale’ karakter hebben als het gemeenschapsrecht.
De twee integratiesporen (supranationaal en intergouvernementeel) werden bijeengebracht in het Verdrag
betreffende de Europese Unie van 7 februari 1992 (Verdrag van Maastricht) waarbij o.a. de benaming Europese Economische Gemeenschap werd gewijzigd in ‘Europese Gemeenschap’ (1). Nieuwe vormen van intergouvernementele samenwerking tussen de regeringen van de lidstaten, zoals een gemeenschappelijk buitenlands en veiligheidsbeleid (2) en politionele en justitiële samenwerking in strafzaken (3), werden toegevoegd aan het bestaande ‘gemeenschapssysteem’. Hierdoor heeft het Verdrag van Maastricht een nieuwe
politieke en economische structuur gecreëerd met drie pijlers (1)(2)(3): de Europese Unie (EU).
Echter, meer en meer drong een zekere harmonisatie of zelfs eenmaking zich op om tot een complete Europese integratie te komen. Het Verdrag van Lissabon, in werking getreden op 1 december 2009, maakte komaf
met deze pijlerstructuur. Voortaan vallen alle Europese materies zowel economische als politieke onder de
eerste, supranationale pijler. Het onderscheid tussen Europese Gemeenschap en Europese Unie valt dus weg.
De Europese Unie wordt vandaag geregeld in twee verdragen:
- het Verdrag betreffende de Europese Unie (VEU) (het vroegere EU-verdrag)
- het Verdrag betreffende de Werking van de Europese Unie (VWEU) (het vroegere EG-verdrag)
Beide verdragen vormen samen het primair EU-recht en kunnen beschouwd worden als het Europees grondwettelijk recht.
De kenmerken van de Europese Unie zijn de volgende:
onafhankelijke instellingen: de Unie heeft organen (bv. de Europese Commissie, het Eu-
ropees Parlement,) die qua samenstelling en werkwijze onafhankelijk zijn van de lidstaten;
autonome besluitvorming: de Unie kan in veel beleidsdomeinen besluiten nemen bij ge-
wone of bijzondere meerderheid, die bindend zijn voor alle lidstaten, ook voor deze die tegen de
betrokken beslissing hebben gestemd. Dit is zoals hierboven gezegd in strijd met het algemene
principe in het ‘normale’ (intergouvernementele) internationale recht dat nationale staten nooit
tegen hun wil gebonden kunnen zijn;
eigen rechtsorde: de arresten van het Europees Hof van Justitie zijn bindend. De lidstaten
moeten niet voor ieder individueel geschil de rechtsmacht van het Hof aanvaarden, zoals dit bv.
het geval is bij het Internationaal Gerechtshof in Den Haag;
de verdragen en besluiten van de Unie kunnen rechten en verplichtingen doen ontstaan voor
burgers van de lidstaten. Deze rechten en verplichtingen kunnen op directe wijze afdwingbaar
zijn voor de nationale rechtscolleges (rechtstreekse werking), zelfs tegen het nationale recht in
 (voorrang van het unierecht). Directe of rechtstreekse werking van het unierecht betekent dus
dat een bepaling rechtstreeks toepasselijk is (onmiddellijke gelding) in elke lidstaat en dat onderdanen van de lidstaten er dus rechtstreeks rechten uit kunnen putten.
Het Hof van Justitie kwalificeert bepalingen van unierecht als bepalingen met directe werking als
ze aan volgende voorwaarden voldoen:
1. de regel is voldoende precies of duidelijk omschreven;
2. de gelding van de regel is niet afhankelijk van een voorwaarde en
3. er is geen rechtshandeling van de instellingen van de EU of van de lidstaten vereist voor de
uitvoering van de regel. De uitvoering van de bepaling is dus niet afhankelijk van een discretionaire uitvoeringsmaatregel.
Zowel bepalingen uit de verdragen (primair unierecht) als regelgeving van de Europese instellingen
(secundair unierecht, infra) kunnen rechtstreekse werking hebben. Wanneer aan een verdragsbepaling rechtstreekse werking wordt toegekend, kan een particulier zich daarop beroepen, zowel tegenover communautaire en nationale overheden (verticale werking) als tegenover andere particulieren (horizontale werking).
Het unierecht heeft voorrang op het interne recht van de lidstaten. Bij tegenstrijdigheid tussen
normen van het unierecht en nationale rechtsregels, is het de EU-norm die de bovenhand haalt. Dit
principe, dat net zoals het principe van de directe werking door het Hof van Justitie werd geformuleerd, heeft belangrijke gevolgen. Niet alleen zijn de lidstaten verplicht een regeling die in strijd is
met het unierecht te wijzigen, maar ook om die regeling meteen buiten toepassing te laten zolang
dit niet is gebeurd. Het principe van voorrang van het unierecht geldt zowel voor het primair als
voor het secundair unierecht.
§ 3. Soorten Europese regelgeving
a) Primair unierecht
Het primair unierecht bestaat uit de twee basisverdragen (VEU en VWEU) en de verdragen en
teksten tot wijziging en aanvulling hiervan. Deze verdragen genieten de hoogste rechtskracht en
het overige unierecht kan hieraan worden getoetst.
b) Secundair unierecht
Met secundair of afgeleid gemeenschapsrecht wordt verwezen naar regelgeving die wordt aangenomen door de Europese instellingen. Er bestaan verschillende soorten secundair unierecht die
hieronder kort worden geschetst.
VERORDENING
‘Een verordening is verbindend in al haar onderdelen en is rechtstreeks toepasselijk in elke lidstaat
(art. 288 VWEU)’. Verordeningen leggen afdwingbare rechtsregels vast die in principe in een
onbeperkt aantal gevallen van toepassing zijn.
De verordening heeft een algemene strekking, is abstract en algemeen (niet gericht tot bepaalde
personen of entiteiten). Zij is verbindend in al haar onderdelen en is bestemd om een situatie aan
een alles omvattende en precieze regeling te onderwerpen.
De verordening is in principe rechtstreeks van toepassing in alle lidstaten, zonder dat de lidstaat
de verordening in het nationale recht moet omzetten bv. bij wet. Ze verlenen rechten aan particulieren.
II.
RICHTLIJN
Een richtlijn is verbindend voor elke lidstaat waarvoor zij bestemd is ten aanzien van het te bereiken resultaat. De nationale instanties mogen zelf kiezen hoe en met welke middelen ze dit resultaat
willen bereiken (zie art. 288 VWEU).
Richtlijnen worden vaak gebruikt om de wetgeving van de verschillende lidstaten te harmoniseren. Richtlijnen vormen een compromisoplossing. Wat betreft het te bereiken resultaat zijn de lidstaten gebonden door wat de richtlijn oplegt, maar ze behouden wel enige vrijheid om dit resultaat
te bereiken. Deze vrijheid zal nochtans sterk afhankelijk zijn van de precieze bepalingen van de
richtlijn – hoe gedetailleerder de regeling al wordt uitgewerkt in de richtlijn, hoe minder groot de
bewegingsvrijheid van de lidstaten zal zijn. In tegenstelling tot de verordening is de richtlijn slechts
toepasselijk in de lidstaten door omzetting in de interne rechtsorde.
De richtlijn bepaalt de termijn waarbinnen de lidstaten de richtlijn moeten omzetten in nationaal
recht (‘implementeren’). De lidstaten zijn verplicht hiertoe het nodige te doen. Indien zij tekortkomen aan deze verplichting en de bepalingen van de richtlijn niet tijdig, volledig of correct omzetten,
kan de Commissie een formele inbreukprocedure opstarten die uiteindelijk kan leiden tot een veroordeling door het Hof van Justitie.
Tevens kunnen particulieren die schade hebben geleden door het niet-tijdig implementeren van
een richtlijn door de nationale overheid een schadevergoeding eisen van deze overheid.
Zo werd de Belgische Staat reeds veroordeeld tot betaling van een schadevergoeding aan reizigers die schade
hadden geleden naar aanleiding van het faillissement van hun reisorganisator. De Belgische wetgever had
immers nagelaten de door de richtlijn voorziene garanties te vereisen van reisorganisatoren binnen de door
de richtlijn vastgestelde termijn. 1
 Na het verstrijken van de implementatietermijn kunnen sommige bepalingen van de richtlijn,
ook al is deze niet omgezet in nationaal recht, directe werking hebben.
Particulieren kunnen zich op bepaalde normen van niet-omgezette richtlijnen beroepen voor de
nationale rechtbanken. Dit kan echter alleen indien de tegenpartij in het nationale proces de overheid is (verticale directe werking) en indien de betrokken bepaling voldoet aan hogergenoemde
voorwaarden (precies, onvoorwaardelijk en zonder beleidsvrijheid)
Tegenover particulieren kunnen de direct werkende bepalingen niet worden afgedwongen (geen
horizontale directe werking). Wel moeten de nationale rechters het recht zo mogelijk ‘richtlijn conform’ interpreteren. Dit impliceert dat de nationale rechter, het nationale recht -in de mate dat dit
mogelijk is- moet uitleggen op een manier die overeenstemt met de richtlijn (‘richtlijnconforme
interpretatie’).
III.
BESLUIT
Een besluit heeft geen algemene draagwijdte maar een individuele strekking. Besluiten zijn verbindend in al hun onderdelen voor al diegenen tot wie zij uitdrukkelijk is gericht (art. 288 VWEU).
Zij kan gericht zijn tegen een specifieke lidstaat of tegen (groeperingen van) particulieren.
Voorbeelden:
– de Europese Commissie keurt bij besluit een bepaalde bij haar aangemelde concentratie van ondernemingen goed of af;
– de Europese Commissie verklaart bij besluit een bepaalde vorm van steun van een lidstaat aan een onderneming (bv. subsidies aan een onderneming in moeilijkheden) niet toelaatbaar omdat zij de mededinging
vervalst.
IV.
AANBEVELINGEN en ADVIEZEN zijn niet bindend (art. 288 VWEU).
 Schematisch overzicht
BINDENDE KRACHT
BESTEMMELING
VERORDENING
RICHTLIJN
BESLUIT
Verbindend in al
Verbindend t.a.v. te bereiken
Verbindend in al
haar onderdelen
resultaat
haar onderdelen
Alle lidstaten
Lidstaat waarvoor bestemd
Specifieke lidsta-
(meestal allen)
ten of particulieren
TOEPASSELIJKHEID
Rechtstreeks toe-
Omzettingsplicht door over-
Rechtstreeks toe-
IN INTERNE
passelijk
heid. Keuzevrijheid vorm en
passelijk
RECHTSORDE
WERKING
middelen.
Rechtstreekse
Na omzettingstermijn:
Soms recht-
werking
-verticale werking
streekse werking
-richtlijnconforme interpreta-
voor particulie-
tie
ren
§ 4. Overzicht van de belangrijkste Europese instellingen
Nu we een zicht hebben op de verschillende vormen van secundair unierecht, past het toch om even
stil te staan bij de instellingen die een rol spelen bij de totstandkoming en afdwinging van dit unierecht. De manier waarop aan deze instellingen gestalte werd gegeven stemt niet volledig overeen
met de nationale regeling. Aan het Europees Parlement komt nog steeds een beperktere rol toe
dan aan de meeste nationale parlementen, zij het dat de rol van het Europees Parlement bij elke
verdragswijziging werd versterkt. Het is bijvoorbeeld niet altijd vereist dat het Europees Parlement
instemt om wetgeving te kunnen aannemen. De Raad, die de nationale belangen vertegenwoordigt
gezien zijn samenstelling (nl. de bevoegde ministers van de verschillende lidstaten), blijft het belangrijkste wetgevende orgaan. De Europese Commissie behartigt de Europese belangen en heeft
dan weer het initiatiefrecht voor het aannemen van Europese regelgeving en ziet toe op de naleving
ervan door de lidstaten (bv. het niet tijdig omzetten van een richtlijn).
 a) Het Europees Parlement
Het Europees Parlement is de voorbije vijftig jaar geëvolueerd van een orgaan dat vooral adviesbevoegdheid had naar een orgaan dat voor het aannemen van meer en meer maatregelen werkelijke
beslissingsmacht heeft, vaak in de vorm van een vetorecht.
De belangrijkste taak van het Europees Parlement is het aannemen van Europese wetgeving. Dit
is een taak die wordt gedeeld met de Raad. Het initiatiefrecht ligt bij de Europese Commissie. Het
Parlement is ook samen met de Raad verantwoordelijk voor de goedkeuring van de jaarlijkse Europese begroting (art. 14 VEU).
Het Europees Parlement wordt rechtstreeks verkozen voor een periode van 5 jaar.
b) De Raad van Europa
De Raad is samen met het Parlement verantwoordelijk voor het aannemen van wetten en het nemen
van beleidsbeslissingen.
In de Raad worden de nationale belangen weerspiegeld. Dat blijkt uit de samenstelling van de
Raad. De Raad bestaat uit een vertegenwoordiger van elke lidstaat op ministerieel niveau, die gemachtigd is om de regering van de lidstaat die hij vertegenwoordigt, te verbinden (art. 16 VEU). In
de praktijk hangt de samenstelling van de Raad af van de materie die er zal worden besproken
(‘vakraden’) bv. Landbouw, Economische en Financiële Zaken (EcoFin-Raad).Ook leden van regeringen van deelstaten kunnen afgevaardigd worden naar de Raad. Vermits elke lidstaat slechts
één vertegenwoordiger in de Raad heeft, moet de federale lidstaat regelen wie er naar de Raad
wordt afgevaardigd en hoe de vertegenwoordiger de eventueel strijdige opvattingen binnen de lidstaat als een standpunt verdedigt. Zelfs indien de lidstaat over meerdere stemmen beschikt, moeten
deze stemmen steeds in een blok worden uitgebracht. Ook staatssecretarissen kunnen deelnemen
aan de Raad.
De Raad beraadslaagt en stemt in openbare zitting over een ontwerp van wetgevingshandeling.
(artikel 15 lid 2 VWEU en artikel 16 lid 8 VEU).
Er zijn verschillende soorten meerderheden, afhankelijk van de materie en de rechtsgrond in het
Verdrag. Tenzij in de Verdragen anders bepaald, besluit de Raad met gekwalificeerde meerderheid
van de stemmen (art. 16 lid 3 VWEU).
Een gekwalificeerde meerderheid is een systeem van een dubbele meerderheid van lidstaten en
bevolking. Tenminste 55 procent van de leden van de Raad (met een minimum van 15) die ten
minste 65 procent van de bevolking van de EU vertegenwoordigen (art. 16 lid 4 VEU) zijn nodig
om deze meerderheid te bereiken. Dit systeem is dus minder gunstig voor de kleine lidstaten.
De besluitvorming binnen de Europese Unie gebeurt nagenoeg altijd via de Raad, die zowel een
 coördinatie als beslissingsbevoegdheid heeft. De Raad neemt de eindbeslissing voor het merendeel
van de wetgeving (soms samen met het Europees Parlement).
Het voorzitterschap van de Raad roteert per zes maanden tussen de verschillende lidstaten. Tijdens het voorzitterschap levert de bewuste lidstaat een voorzitter voor de bijeenkomsten van de
Raad. De voorzitter roept deze samen, zit die voor, roept op tot stemming en zorgt ervoor dat de
Raad in het algemeen goed functioneert.
Nieuw sinds het Verdrag van Lissabon is dat de ‘Hoge Vertegenwoordiger van de Unie voor
buitenlandse zaken en veiligheidsbeleid’ het voorzitterschap van de Raad Buitenlandse Zaken
(waarin de ministers van Buitenlandse Zaken zetelen) waarneemt. Deze Hoge Vertegenwoordiger
is daarnaast ook belast met de uitvoering van het buitenlands en veiligheidsbeleid van de unie (art.
18 VEU) en is ook vicevoorzitter van de Europese Commissie.
c) De Europese Raad
De Raad van Europa valt niet te verwarren met de Europese Raad. De presidenten en/of eerste
ministers van de lidstaten komen twee keer per half jaar samen als de Europese Raad. Tijdens
deze topbijeenkomsten wordt het algemene Europese beleid bepaald.
De Europese Raad wordt door het Verdrag van Lissabon officieel erkend als instelling van de
Europese Unie (art. 15 e.v. VEU). Nieuw hierbij is ook de vaste voorzitter van de Europese Raad
(soms ook ‘president van de Europese Unie’ genoemd). Deze wordt gekozen voor een periode van
2,5 jaar (eenmaal herkiesbaar).
d) Commissie
De Europese Commissie heeft een uitgebreid pakket van bevoegdheden en bestaat uit één vertegenwoordiger uit elke Europese lidstaat. De commissarissen vertegenwoordigen niet hun respectieve nationale regeringen maar moeten handelen in het Europees belang. De commissarissen krijgen in principe dus geen instructies van hun nationale regeringen. Ieder van hen is verantwoordelijk
voor een bepaald EU-beleidsterrein.
De Europese Commissie heeft het initiatiefrecht voor het aannemen van nieuwe Europese regelgeving. Daarnaast beschikt ze over ruime uitvoerende bevoegdheden.
De Europese Commissie is tevens de ‘watchdog’ die toeziet op de naleving van het unierecht
door de lidstaten, door particulieren en door andere Europese instellingen.
De Europese Commissie ziet bijvoorbeeld toe op de naleving door particulieren van mededingingsrechtelijke
bepalingen. Zo werd Microsoft in 2004 door de Europese Commissie beboet met een bedrag van 497 miljoen
 euro wegens misbruik van zijn dominante marktpositie (de regels hieromtrent worden verder toegelicht bij
het marktrecht) door Media Player-software met Windows mee te leveren en informatie over zijn serversoftware te onthouden aan concurrenten voor deze software. Microsoft moest volgens de EU voortaan zijn concurrenten informatie verschaffen over bijvoorbeeld zijn Office-protocollen. Microsoft kreeg in 2008 een nog
hogere boete opgelegd van 899 miljoen euro door de Europese Commissie, omdat het bedrijf de opgelegde
sancties naast zich neer zou hebben gelegd. De boete was destijds de hoogste die ooit door de EU was opgelegd. Microsoft ging in beroep bij het Europese Hof van Justitie in Luxemburg, die op 27 juni 2012 de uitspraak bevestigde, mits lichte afzwakking van de boete tot 860 miljoen euro. 2
Wanneer lidstaten hun Europeesrechtelijke verplichtingen niet naleven, zal eerst een aanmaning
worden gestuurd. De lidstaat in kwestie kan dan alsnog de inbreuk verhelpen of opmerkingen formuleren. De Commissie kan vervolgens een met redenen omkleed advies uitbrengen, dat binnen
de vastgestelde termijn moet worden opgevolgd. Wanneer dit niet gebeurt, kan de Commissie de
zaak aanhangig maken bij het Hof van Justitie.
De Commissie is gevestigd te Brussel, maar sommige diensten zijn werkzaam in Luxemburg.
Met ongeveer 24.000 ambtenaren vormt de Commissie de grootste instelling.
De Commissie heeft tevens de bevoegdheid aanbevelingen te doen en adviezen uit te brengen
over de in het verdrag bepaalde onderwerpen. De Commissie stelt ook diverse verslagen op en kan
zelf adviezen vragen aan diverse comités. De Commissie beschikt over ruime uitvoeringsbevoegdheden en vertegenwoordigt de unie, zowel in de nationale rechtsordes als in het internationale
rechtsverkeer behalve wat betreft het gemeenschappelijk buitenlands en veiligheidsbeleid en een
aantal andere bij verdrag bepaalde gevallen (art. 17 VEU).
e) Het Hof van Justitie van de Europese Unie
Het Hof van Justitie van de Europese Unie omvat het Hof van Justitie, het Gerecht en gespecialiseerde rechtbanken. Het Hof van Justitie ziet erop toe dat het EU-recht in alle lidstaten op dezelfde
manier wordt uitgelegd en toegepast (art. 19 VEU). Het Hof van Justitie en het Gerecht gaan
daarom geen uitspraak doen over alle geschillen waarvan de uitkomst afhankelijk is van een bepaling van gemeenschapsrecht. Afdwinging van gemeenschapsrecht is en blijft in de eerste plaats een
taak voor de nationale rechters. Er werd wel een systeem gecreëerd waarbij nationale rechters vragen kunnen stellen over de interpretatie van het EU-recht aan het Hof van Justitie (‘prejudiciële
HvJ 27 juni 2012, beschikbaar via curia.europa.eu.
 Hoofdstuk VI. Structuur van de rechterlijke macht
Afdeling 1. Algemene beginselen
Hiervoor werd reeds gewezen op het belangrijke principe van de scheiding der machten. De rechterlijke macht wordt uitgeoefend door de hoven en rechtbanken (art. 40 Gw.). De belangrijkste
hoven en rechtbanken komen hieronder kort aan bod.
Elke rechtbank is bevoegd voor geschillen in een bepaald domein van het recht. Dit is de materiële
bevoegdheid van een rechtbank.
Door de omvang en complexiteit van onze wetgeving en de behoefte aan eigen procedures voor
bepaalde rechtstakken, zijn voor bepaalde domeinen van het recht specifieke rechtbanken of secties
binnen eenzelfde rechtbank bevoegd. Deze specialisatie van rechtbanken laat toe om de procedures
en de samenstelling te laten differentiëren afhankelijk van de aard van het geschil (één of meer
rechters, lekenrechters, beroepsrechters of een jury).
De gerechtelijke organisatie is ook territoriaal geregeld. Dit betekent dat elke rechtbank maar bevoegd
is voor een bepaald grondgebied (territoriale bevoegdheid). De laagste rechtbanken (de vredegerechten) zijn bevoegd voor het kleinste grondgebied, nl. een kanton. Er zijn in totaal 162 kantons.
Het tweede niveau is het niveau van de arrondissementen. De gerechtelijke arrondissementen werden
teruggebracht van 27 naar 12. De arrondissementen vallen in principe samen met de grenzen van de
provincie, maar er is een apart arrondissement voor Brussel, Eupen, Leuven en Nijvel. Op dit niveau
bevinden zich de politierechtbanken, de rechtbanken van eerste aanleg alsook de arrondissementsrechtbanken. De rechtbank van eerste aanleg bestaat uit vier secties: de burgerlijke rechtbank, de correctionele rechtbank, de familie- en jeugdrechtbank en de strafuitvoeringsrechtbank (art. 76 Ger. W.).
Het derde niveau is het niveau van de provincie (10). In de provincies zetelen de assisenhoven.
Het vierde niveau is het niveau van de hoven van beroep en de arbeidshoven. Er zijn vijf hoven van
beroep; Gent (rechtsgebied Oost- en West-Vlaanderen), Antwerpen (Antwerpen en Limburg), Luik
(Luik, Namen en Luxemburg), Brussel (Brussel-hoofdstad) en Bergen (Henegouwen) (art. 156 Gw.).
Voor de rechtsgebieden Brussel, Gent, Antwerpen en Luik worden op dit niveau ook de arbeidsrechtbanken en de ondernemingsrechtbank georganiseerd. In Henegouwen is er zowel in Bergen als in Charleroi een ondernemingsrechtbank en een arbeidsrechtbank.
 Op het hoogste niveau zetelt het Hof van Cassatie. Dit Hof is bevoegd voor het gehele Belgische grondgebied.
Deze verdeling illustreert meteen de piramidale structuur van onze rechtbanken. Zaken kunnen
worden ingeleid bij lagere rechtbanken. Daarna kan in de regel beroep worden ingesteld op een
hoger niveau (met iets minder rechtbanken), waar de uitspraken van de lagere rechtbanken kunnen
worden hervormd. Het Hof van Cassatie (slechts één voor het ganse grondgebied) kan ten slotte
arresten en vonnissen in laatste aanleg verbreken en garandeert zo een zekere eenheid van rechtspraak. Het is immers wenselijk dat er een zekere coherentie is in de interpretatie en de toepassing
van rechtsregels.
Voor een beperkt aantal rechtsgebieden heeft men nog rechtbanken op een hoger niveau, namelijk
het Hof van Justitie van de Europese Unie (te Luxemburg) en het Europees Hof voor de Rechten
van de Mens (te Straatsburg).
In principe kan een geschil in hoger beroep een tweede maal volledig opnieuw worden behandeld.
Dit principe van dubbele aanleg moet burgers beschermen tegen vergissingen of willekeur van
een rechter of bepaalde rechtbank. Wanneer iemand niet akkoord gaat met de uitspraak in eerste
aanleg, zal het in de regel dus mogelijk zijn hoger beroep in te stellen, waarbij alle aspecten van de
zaak opnieuw worden behandeld voor een andere rechtsmacht.
Echter, niet alle geschillen zijn vatbaar voor hoger beroep. Bijvoorbeeld voor geschillen met een
beperkte financiële waarde kan dit uitgesloten zijn. Dan is de eerste aanleg ook meteen de laatste
(art. 617 Ger.W.). Een voorziening in Cassatie is in dat geval in principe wel nog mogelijk.
Tegen een vonnis of arrest in laatste aanleg gewezen kan in de regel een voorziening in Cassatie
worden ingesteld. Dergelijke voorziening is geen derde aanleg omdat de zaak niet volledig opnieuw
wordt behandeld. Het Hof van Cassatie gaat enkel na of de wet correct werd toegepast en geïnterpreteerd en/of er geen procedurefouten werden gemaakt (infra), het beoordeelt geen feitenkwesties.
 Afdeling 2. Indeling van de rechtscolleges en hun bevoegdheden
Hieronder volgt een korte beschrijving van de rechtbanken in burgerlijke en in handelszaken.
§ 1. Vredegerecht
Per kanton is er één vredegerecht (art. 59 Ger. W.). De vrederechter zetelt alleen en is een beroepsmagistraat. Hij oordeelt over kleine geschillen waarvan het bedrag € 5000 niet overschrijdt en die
niet tot de bevoegdheid van de ondernemingsrechtbank behoren (art. 590 Ger.W.). Daarnaast is de
vrederechter ook bevoegd voor een aantal specifieke geschillen, ongeacht de waarde van de vordering, onder meer voor huurgeschillen, geschillen inzake consumentenkrediet,… (art. 591 e.v. Ger.
Hoger beroep is mogelijk bij de rechtbank van eerste aanleg (sectie burgerlijke zaken), tenzij het
bedrag van de vordering niet hoger is dan €2000 (art. 617 Ger.W.).
§ 2. Rechtbank van eerste aanleg
De rechtbank van eerste aanleg bestaat conform artikel 76 Ger.W. uit vier gespecialiseerde secties:
de burgerlijke rechtbank, de correctionele rechtbank, de familie- en jeugdrechtbank en de strafuitvoeringsrechtbank. Daarnaast werden in een aantal rechtbanken van eerste aanleg één of meerdere
fiscale kamers ingericht. Deze kamers zijn bevoegd voor geschillen betreffende de toepassing van
een belastingwet (art. 632 Ger.W.).
De burgerlijke rechtbank bestaat uit één of meer burgerlijke kamers die zijn samengesteld uit één
of drie beroepsmagistraten (art. 78 Ger. W.) en neemt kennis van alle burgerlijke geschillen (waarvan de waarde van de vordering groter is dan € 5000), behalve de economische geschillen en sociaalrechtelijke geschillen. Deze laatste worden respectievelijk verwezen naar de arbeidsrechtbank
of de ondernemingsrechtbank. De rechtbank van eerste aanleg oordeelt ook in hoger beroep over
burgerlijke zaken die in eerste aanleg door de vrederechter werden beslist en die een bedrag van €
 § 3. Ondernemingsrechtbank
De ondernemingsrechtbanken (voorheen rechtbanken van koophandel) zijn op het niveau van de
hoven van beroep georganiseerd, behalve voor Henegouwen (met een ondernemingsrechtbank te
Bergen en te Charleroi) (art. 73 Ger. W.).
Het basisidee is dat de ondernemingsrechtbank bevoegd is voor alle economische geschillen, ongeacht het geldbedrag, tenzij ze onder de bijzondere bevoegdheid van andere rechtscolleges vallen.
Dit zijn geschillen tussen ondernemingen als bedoeld in artikel I.1, 1°, van het Wetboek van economisch recht (art. 573, eerste lid Ger.W.).
Onderneming is ruim gedefinieerd in art. I.1, 1°, van het Wetboek van economisch recht (WER)
waardoor ook vrije beroepen en verenigingen hieronder vallen. Een winstoogmerk is niet vereist.
Een vordering gericht tegen een onderneming kan ook voor de ondernemingsrechtbank worden
gebracht zelfs als de eiser geen onderneming is (art. 573 Ger.W.).
De ondernemingsrechtbank is daarnaast, onafhankelijk van de hoedanigheid van partijen, bevoegd
voor alle geschillen ter zake van een vereniging met rechtspersoonlijkheid, stichting of vennootschap, en van geschillen die ontstaan tussen hun voormalige, actuele of toekomstige vennoten of
leden met betrekking tot de betrokken vennootschap, stichting of vereniging (art. 574, 1° Ger.W.).
De ondernemingsrechtbank heeft ook exclusieve bevoegdheden met betrekking tot vorderingen en
geschillen rechtstreeks ontstaan uit een insolventieprocedure bedoeld in boek XX WER. De ondernemingsrechtbank beslecht ook bepaalde geschillen met betrekking tot intellectuele eigendomsrechten.
De ondernemingsrechtbank zal dus meestal oordelen in geschillen tussen ondernemingen. De samenstelling van de ondernemingsrechtbank werd hier ook op afgestemd. De kamers in de ondernemingsrechtbank bestaan uit één beroepsmagistraat (jurist) en twee lekenrechters (‘rechters in ondernemingszaken’) (art. 84 Ger. W.).
 § 4. Hof van beroep
Zoals hierboven uiteengezet, telt België vijf hoven van beroep (Gent, Antwerpen, Brussel, Luik en
Bergen). Elk hof van beroep heeft drie soorten kamers: kamers voor burgerlijke, kamers voor strafzaken en jeugdkamers. Elke kamer van het hof van beroep is samengesteld uit één of drie raadsheren (beroepsmagistraten) (art. 101 Ger. W.). Hoewel het hof van beroep ook kennisneemt van de
hogere beroepen tegen de vonnissen van ondernemingsrechtbanken, zetelen er geen raadsheren in
ondernemingszaken (lekenrechters).
De kamers voor burgerlijke zaken behandelen de hogere beroepen tegen de vonnissen in eerste
aanleg van de rechtbanken van eerste aanleg en de ondernemingsrechtbanken, voor zover het bedrag van de vordering hoger is dan € 2500 (art. 617 Ger.W.). Zij behandelen de zaak geheel opnieuw (in feite en in rechte). Zij bevestigen of hervormen het vonnis waartegen hoger beroep werd
ingesteld.
§ 5. Hof van Cassatie
België telt één Hof van Cassatie (te Brussel). Het Hof van Cassatie heeft drie kamers (art. 128 Ger.
W.). Een kamer voor burgerlijke en ondernemingszaken, een kamer voor strafrechtelijke zaken en
een kamer voor arbeidszaken (art. 133 Ger. W.).
Elke kamer is opgesplitst in twee afdelingen (een Nederlandstalige en een Franstalige) en samengesteld uit vijf raadsheren (beroepsmagistraten) (art. 128 Ger. W.).
Het Hof van Cassatie treedt niet in de beoordeling over de grond van de zaak. Dit betekent dat het
Hof geen onderzoek of uitspraak doet over de feiten. Het oordeelt enkel over de wettigheid van de
bestreden beslissing (art. 608 Ger. W.). Het Hof van Cassatie gaat dus na of de rechter die in laatste
aanleg oordeelde, de wet correct heeft toegepast en/of er geen procedurefouten werden gemaakt.
Het Hof zal geen oordeel uitspreken over het geschil dat het voorwerp uitmaakt van het vonnis of
arrest waartegen een voorziening in cassatie werd ingesteld.
Indien het Hof van Cassatie van oordeel is dat de wet inderdaad niet juist werd geïnterpreteerd,
toegepast of dat bepaalde procedurevereisten niet werden nageleefd, zal het Hof het arrest of vonnis
vernietigen. De zaak wordt dan teruggestuurd (verwezen) naar een ander rechtscollege dan het
rechtscollege dat uitspraak deed in laatste aanleg (bv. een ander hof van beroep). Dit rechtscollege
zal zich dan opnieuw over de grond van de zaak buigen en is wettelijk verplicht om zich naar het
arrest van het Hof van Cassatie te voegen m.b.t. het beslechte rechtspunt (art. 1110 Ger. W.).
 Schematisch overzicht:
 Afdeling 3. Rechtbanken buiten de rechterlijke macht
§ 1. Raad van State
Artikel 160 Gw. bepaalt dat er voor heel België één Raad van State bestaat waarvan de samenstelling, de bevoegdheid en de werking door de wet worden bepaald.
De Raad van State is opgedeeld in een afdeling wetgeving en een afdeling bestuursrechtspraak.
De afdeling bestuursrechtspraak beschermt de burger tegen administratieve willekeur. In principe staat voor alle natuurlijke- en rechtspersonen een beroep open bij de Raad van State tegen
onregelmatige administratieve handelingen die hen hebben geschaad, voor zover er geen andere
bevoegde rechtbank bestaat.
De Raad van State kan administratieve handelingen (individuele en reglementaire rechtshandelingen) schorsen van tenuitvoerlegging en vernietigen als deze strijdig zijn met de geldende rechtsregels. De Raad van State kan in die zin beschouwd worden als de cassatierechter van de administratieve rechtbanken.
De afdeling wetgeving vervult de taak van adviesorgaan op wetgevend en reglementair gebied.
Vaak zal een wet slechts kunnen worden aangenomen nadat het advies van de afdeling wetgeving
van de Raad van State werd gevraagd. Op die manier probeert men de kwaliteit van onze wetgeving
te bewaken.
§ 2. Grondwettelijk Hof
Het Grondwettelijk Hof (voor 2007 Arbitrage hof genoemd) is exclusief bevoegd om te oordelen
of wetgevende normen in overeenstemming zijn met de Grondwet.
Het Hof is opgevat als een gespecialiseerd rechtscollege, dat losstaat van de wetgevende, uitvoerende en rechterlijke macht. Het Hof bestaat uit twaalf rechters, bijgestaan door referendarissen en
twee griffiers.
De oprichting van het Grondwettelijk Hof werd in 1980 in de Grondwet ingeschreven (art. 142
Gw.). Die grondwetsbepaling werd uitgevoerd door de Wet van 28 juni 1983, die de samenstelling,
de bevoegdheid en de werking van dat nieuwe rechtscollege concreet maakte. Het Grondwettelijk
Hof werd uiteindelijk geïnstalleerd in 1984.
 De eerste en oorspronkelijke rol van het Hof, die ook gedeeltelijk zijn initiële naam van Arbitrage
hof verklaart, ligt in het toezicht op de naleving van de regels die de bevoegdheid tussen de federale
Staat, de Gemeenschappen en de Gewesten verdelen.
Bij de grondwetsherziening van 15 juli 1988 werd de bevoegdheid van het Grondwettelijk Hof
uitgebreid tot het toezicht op de eerbiediging van de artikelen 10, 11 en 24 Gw. (het gelijkheidsbeginsel, het verbod tot discriminatie en de rechten en vrijheden inzake onderwijs).
Sinds 2003, kunnen normen niet alleen op hun conformiteit met de artikelen 10, 11 en 24 van de
Grondwet, maar ook met de gehele titel II van de Grondwet (art. 8 t.e.m. 32), alsook met de artikelen 170, 172 en 191 van de Grondwet worden getoetst.
 Hoofdstuk VII. Het rechtssubject
Er zijn twee categorieën van personen aan wie de rechtsorde rechten toekent, namelijk de natuurlijke en de rechtspersonen.
Afdeling 1. De natuurlijke persoon
Een persoon is een autonome titularis van rechten en plichten. Hij is rechtsbekwaam en ontleent
aanspraken te zijnen gunste aan bepaalde rechtsregels (subjectieve rechten).
Het hebben van rechten begint met de geboorte (levend geboren en levensvatbaar zijn) en eindigt
met het overlijden. Een persoon kan bepaalde rechten verliezen krachtens een rechterlijke uitspraak
die het verlies ervan uitspreekt (bv. omwille van een strafrechtelijke veroordeling). Een volledig
verlies van rechten (totale rechtsonbekwaamheid) kan niet worden uitgesproken: de Grondwet heeft
de burgerlijke dood immers afgeschaft (art. 18 Gw.).
Afdeling 2. De rechtspersoon
Wanneer personen gaan samenwerken op grond van een overeenkomst of wanneer de overheid een
instelling opricht om een bepaalde taak ter harte te nemen, dan ontstaat er zeer vaak een specifiek
belang in hoofde van de samenwerking of van de instelling dat niet kan herleid worden tot het
loutere belang van de samenwerkenden of van de overheid.
Wanneer een reder een akkoord sluit met een kapitein, waarbij de reder een boot uitrust en de kapitein de
nodige bemanning aanwerft, met de bedoeling om, in het raam van een handel met India goederen te vervoeren, dan:
is de reder gebaat bij een zo goedkoop mogelijk schip, met een bemanning uit lage loonlanden enz.
omdat hij de kosten van de onderneming wil drukken;
wil de kapitein zo veel mogelijk aan de onderneming verdienen, een zo goed mogelijk schip en een
competente bemanning;
is de samenwerking dan weer gebaat met voldoende investeringen om de handel te kunnen besten-
digen, zodat het niet bij een enkele reis blijft. Zo kan het aangewezen zijn om ter plekke een vertegenwoordiger te hebben, met de nodige infrastructuur, die goedkoop kan inkopen, kan zorgen voor stockage enz.
Het belang van de samenwerking of van de instelling zal dan ook het best kunnen behartigd worden,
wanneer men de behartiging daarvan niet louter aan de samenwerkenden of aan de overheid over-
 laat, maar ervoor zorgt dat er op specifieke wijze wordt voor gezorgd. Dit impliceert dat er geldmiddelen exclusief worden toegewezen aan de samenwerking of de instelling, waarover deze dan
autonoom kan beslissen, dat personen specifiek in het belang van de samenwerking of de dienst
gaan optreden... Dit betekent m.a.w. dat men de samenwerking of de instelling als drager, titularis
van eigen rechten en plichten gaat erkennen, als een (rechts)persoon.
Omdat de wet aan instellingen, stichtingen en groeperingen van individuen of kapitalen bepaalde
rechten en verplichtingen toekent kunnen ze autonoom deelnemen aan het dagelijks rechtsverkeer.
Daartoe hebben zij een vermogen, kunnen zij overeenkomsten afsluiten, rechtsbetrekkingen uitbouwen met derden en met hun eigen leden, een procedure voeren in eigen naam, hebben ze fiscale
verplichtingen.
Het spreekt echter vanzelf dat de rechtspersoon niet als zodanig kan deelnemen aan het rechtsverkeer. Teneinde te kunnen optreden behoeft hij vertegenwoordiging, moet er een natuurlijk of rechtspersoon voor hem optreden naar de buitenwereld toe. Ook voor het nemen van beslissingen namens
de rechtspersoon is vertegenwoordiging nodig. Die personen die optreden om een in de wet of in
de statuten bepaalde, specifieke taak te vervullen en zo de rechtspersoon toe te laten om te functioneren, noemt men organen.
§ 2. Typendwang
In België krijgt een organisatie enkel dan rechtspersoonlijkheid indien ze aan bepaalde door de wet
opgelegde vereisten voldoet (typendwang). Juridisch kennen wij in België dus twee soorten van
organisaties die aan het maatschappelijk leven deelnemen: groeperingen met en groeperingen zonder rechtspersoonlijkheid.
Een open systeem impliceert dat rechtspersoonlijkheid (door de rechter) erkend wordt telkens wanneer dit met de maatschappelijke werkelijkheid overeenkomt. Dit is de benadering in de Anglosaksische rechtstraditie. Dit is echter niet het systeem dat we in het Belgische recht kennen.
§ 3. Het specialiteitsbeginsel
Uit de wettelijke regeling betreffende de gekozen rechtsvorm of uit de statutaire omschrijving van
zijn doel kunnen er voor de rechtspersoon beperkingen voortvloeien aan zijn rechtsbekwaamheid
 of aan de vertegenwoordigingsbevoegdheid van zijn organen. Dit noemt men het specialiteitsbeginsel. Zo geniet een rechtspersoon in principe alle subjectieve rechten die een natuurlijk persoon
heeft, behalve diegene die een bestaan als natuurlijk persoon vooropstellen.
§ 4. Soorten
1. Publiekrechtelijke rechtspersonen
Publiekrechtelijke rechtspersonen omvatten de overheidsorganen en instellingen die door de overheid met staatsgezag werden bekleed.
Zo is de Belgische Staat een rechtspersoon, die kan vertegenwoordigd worden door ‘organen’. O.m.
ministers zijn organen van de Staat. Ook de Gemeenschappen en Gewesten hebben rechtspersoonlijkheid (art. 3 Bijz. Wet 8 augustus 1980 tot hervorming van de instellingen), evenals de provincies
en de gemeenten. De bevoegdheid van deze categorie van publiekrechtelijke rechtspersonen wordt
bepaald door het territorium waarbinnen zij hun gezag uitoefenen. Daarnaast hebben ook een aantal
openbare instellingen rechtspersoonlijkheid. De bevoegdheid van deze instellingen is meestal gekoppeld aan een specifieke functie van algemeen belang. We treffen hier uiteenlopende vormen
van publiekrechtelijke rechtspersonen aan – organieke openbare diensten die taken van openbare
dienstverlening verrichten in het algemeen belang; ondernemingen die op overheidsinitiatief werden opgericht en waarin de overheid een belangrijke participatie heeft.
2. Privaatrechtelijke rechtspersonen
Dit zijn groeperingen of instellingen die door privaat initiatief zijn totstandgekomen en waaraan
het recht de rechtspersoonlijkheid toekent. De belangrijkste types kunnen we hier reeds kort vermelden: de vennootschappen, de verenigingen zonder winstoogmerk en de stichtingen (Wetboek
van Vennootschappen en Verenigingen) en de beroepsorganisaties (Wet van 31 maart 1898).
De VENNOOTSCHAPPEN komen verder nog uitgebreid aan bod.
De VERENIGINGEN ZONDER WINSTOOGMERK. De vereniging zonder winstoogmerk streeft
een belangeloos doel na in het kader van één of meer welbepaalde activiteiten die zij tot voorwerp
heeft, zonder dat zij echter enig vermogensvoordeel (on)rechtstreeks mag uitkeren aan haar leden
behalve voor het in de statuten bepaald belangeloos doel (art. 1:2 Wetboek van Vennootschappen
 en Verenigingen). Ook een vzw zal rechtspersoonlijkheid genieten, onder de voorwaarden omschreven in de wet (vanaf de neerlegging van haar statuten en de akten betreffende de benoeming
van de bestuurders).
STICHTINGEN. Bij een stichting wordt een vermogen aangewend ter verwezenlijking van een
bepaald belangeloos doel. De stichting kent geen leden of vennoten. Ook een stichting heeft rechtspersoonlijkheid.
BEROEPSVERENIGINGEN. Beroepsverenigingen krijgen rechtspersoonlijkheid onder de voorwaarden en volgens de procedure uiteengezet in de Wet van 31 maart 1898 – na bekrachtiging van
hun statuten door de Raad van State en na publicatie in het Belgisch Staatsblad.
 Hoofdstuk VIII. De subjectieve rechten
Afdeling 1. Begrip
Recht is gemaakt invloed te hebben op gedragingen van personen. Zoals hierboven reeds uiteengezet zijn subjectieve rechten, aan het objectief recht ontleende aanspraken.
Afdeling 2. Indeling van de subjectieve rechten
Naar analogie met de indeling tussen publiek- en privaatrecht, zijn er subjectieve rechten die een persoon tegenover de overheid kan uitoefenen (politieke rechten) en civiele rechten, subjectieve rechten
die een burger tegenover zijn medeburgers kan uitoefenen.
§ 1. Politieke rechten
Politieke rechten kunnen ingedeeld worden in politieke vrijheden, participatierechten en sociaaleconomische rechten.
Politieke vrijheden garanderen de burger een vrijheidssfeer die hij nodig heeft om zich in een
democratische samenleving te kunnen ontplooien (bv. vrijheid van meningsuiting).
Participatierechten laten de burger toe om deel te nemen aan het overheidsbeleid (bv. stemrecht).
Sociaaleconomische rechten zijn verbonden met ons idee van de welvaartstaat. Zij verlenen aan
de burger een vordering t.a.v. de overheid tot het verstrekken van bepaalde diensten (bv. het voorzien van een veilig wegennet) of van bepaalde financiële tegemoetkomingen (bv. werklozensteun).
§ 2. Civiele rechten
De civiele rechten kunnen op verschillende manieren worden ingedeeld.
Een eerste indeling is het onderscheid tussen patrimoniale en niet-patrimoniale rechten: alleen
patrimoniale rechten zijn waardeerbaar in geld. Zo zijn zakelijke rechten en vorderingsrechten
patrimoniale rechten.
Extra-patrimoniale rechten zijn buiten de handel. Persoonlijkheidsrechten behoren tot deze
categorie. Persoonlijkheidsrechten zijn subjectieve rechten die ieder individu, door de enkele omstandigheid van zijn persoon, tegenover eenieder kan doen gelden en die ertoe strekken zijn fysieke,
psychische en morele integriteit te beschermen (bv. recht op naam, recht op afbeelding, recht op
privacy...). Ook familiale rechten behoren tot deze categorie. Dit zijn subjectieve rechten die verband houden met de situatie van een persoon binnen zijn familie. Het gaat om rechten die voortvloeien uit het huwelijk, het ouderschap, de adoptie, de afstamming, de voogdij enz.
 Civiele rechten kunnen ook worden ingedeeld naargelang hun voorwerp.
Vorderingsrechten of persoonlijke rechten geven een aanspraak op een prestatie vanwege een
persoon (een doen, een geven of een nalaten).
Zakelijke rechten betreffen een rechtstreekse aanspraak van een persoon op een zaak. Het meest
fundamentele en volledige zakelijke recht is het eigendomsrecht. Andere zijn daarvan afgeleid of
beperken dit: bv. vruchtgebruik, erfdienstbaarheden, recht van erfpacht, recht van opstal.
Intellectuele rechten ten slotte hebben geen betrekking op een zaak of persoon. Ze hebben een
onlichamelijk voorwerp en beschermen geestelijke voortbrengselen. Het zijn subjectieve rechten
op een bepaalde creatie of op een individualiserend teken, los van de materialisatie daarvan. Voorbeelden zijn het auteursrecht, het octrooirecht, het merkenrecht. Intellectuele rechten zijn in de
regel patrimoniaal.
 Hoofdstuk IX. Rechtsfeit en rechtshandeling
Afdeling 1. Begrip en onderscheid
Men onderscheidt rechtsfeiten en rechtshandelingen.
Een rechtsfeit is elk feitelijk gegeven (een gebeurtenis, een situatie of een (onrechtmatige) handeling), waaraan het objectieve recht rechtsgevolgen vastknoopt. Die rechtsgevolgen bestaan in het
ontstaan, het wijzigen of het verlies van subjectieve rechten.
Bv. een paard slaat op hol en richt schade aan; een persoon bereikt de pensioengerechtigde leeftijd,
hij rijdt door het rode licht.
Rechtsfeiten kunnen in drie categorieën worden onderverdeeld:
– feiten die voorvallen zonder menselijk handelen (bv. een geboorte, het bereiken van een bepaalde
leeftijd);
– feiten die een menselijk handelen veronderstellen dat echter niet bewust werd gesteld om rechtsgevolgen te veroorzaken (bv. iemand slaat een ander persoon);
– feiten die een menselijk handelen veronderstellen waarmee wel degelijk bepaalde rechtsgevolgen
werden beoogd. Deze categorie van rechtsfeiten zijn tevens rechtshandelingen.
Een rechtshandeling is een handeling die bewust gesteld wordt om de door het recht eraan verbonden rechtsgevolgen te veroorzaken.
De rechtsgevolgen betreffen een wijziging van de rechtstoestand van een persoon: hij verwerft
of verliest rechten of verplichtingen of wijzigt de inhoud van rechten of plichten die hij reeds bezat.
Bv. een persoon sluit een overeenkomst, een persoon doet een aanbod, een persoon maakt een
testament, een persoon adopteert een kind…
Partijen noemt men diegenen die de rechtshandeling stellen. Dit kan één persoon zijn, in het geval
van een eenzijdige rechtshandeling of meerdere personen indien de rechtshandeling de medewerking van meerdere personen veronderstelt. Derden zijn alle personen die geen partijen zijn.
Rechtsopvolgers zijn personen die door een overgang van subjectieve rechten de rechten van partijen bij een rechtshandeling hebben overgenomen. Bv. door erfopvolging.
 Afdeling 2. De geldigheidsvereisten voor rechtshandelingen
In het BW worden de geldigheidsvereisten opgesomd voor de totstandkoming van een overeenkomst: artikel 1108 BW vermeldt de toestemming, de handelingsbekwaamheid, een bepaald voorwerp en een geoorloofde oorzaak.
Als er geen wettelijke afwijkingen zijn, wordt aangenomen dat deze geldigheidsvereisten ook
gelden voor andere rechtshandelingen.
In afdeling 4 wordt een overzicht gegeven van de verschillende categorieën van rechtshandelingen.
In de regel gaat men na of deze geldigheidsvoorwaarden zijn vervuld op het ogenblik van de
totstandkoming van de rechtshandeling.
§ 1. Een geldige wil
a) Vereisten en draagwijdte
De partij die de rechtshandeling stelt moet daartoe de wil hebben. Om geldig te zijn zal vereist zijn
dat de wil geuit wordt, dat deze volwaardig is, dat deze gericht is op het doen ontstaan van rechtsgevolgen en dat deze geuit is tot degene die de rechtsbetrekking betreft.
Het uiten van deze wil kan door een uitdrukkelijke verklaring of uit niet anders te interpreteren
handelingen volgen (omstandig stilzwijgen).
Van een volwaardige wil is sprake wanneer degene die zijn wil uit in staat is de gevolgen van
zijn daden in te schatten. Het is mogelijk dat er permanent sprake is van de aanwezigheid van
factoren die een bewuste wilsvorming belemmeren (bv. bij een geesteszieke). Dan kan er sprake
zijn van handelingsonbekwaamheid (zie § 2). Het is ook mogelijk dat er tijdelijk belemmeringen
zijn waardoor geen geldige, vrije en bewuste wil kon tot stand komen. De hieronder uiteengezette
wilsgebreken zijn een illustratie van dergelijke situatie.
De wil moet met het oog op het creëren van rechtsgevolgen worden geuit: degene die zijn wil uit
moet daarmee bijvoorbeeld persoonlijke verbintenissen of zakelijke rechten willen vestigen of teniet doen of willen wijzigen of overdragen.
De wil moet ten slotte geuit zijn aan degene wie de rechtsbetrekking betreft.
Een opzegging van een arbeidsovereenkomst zal geen uitwerking hebben als de werkgever die niet
tot de werknemer richt.
Een klassieke vraag is wat primeert: de werkelijke wil of de wil zoals hij tot uitdrukking kwam. In
principe primeert de werkelijke wil en wordt vermoed dat de uitgedrukte wil daarmee overeenstemt
 (cf. art. 1156 BW). Bij ongewilde discrepantie tussen beide wordt aan de uitgedrukte wil de voorrang gegeven, telkens wanneer de tegenpartij er redelijkerwijze op kon vertrouwen dat de uitgedrukte wil met de werkelijke wil overeenstemt. De wilsleer wordt dan gecorrigeerd door de vertrouwensleer.
Partijen kunnen ook opzettelijk een verschil in het leven roepen tussen hun werkelijke en de door
hen uitgedrukte wil. Dan is er veinzing. Het bewijs van hun werkelijke bedoeling is dan vaak terug
te vinden in een tegenbrief.
Tussen partijen geldt in elk geval de werkelijk gewilde en regelmatig bewezen afspraak; tegenover
derden geldt de uitgedrukte wil, tenzij dezen de werkelijk gewilde handeling wensen te aanvaarden
(zie hierover infra).
b) Wilsgebreken
Indien de toestemming van één der partijen gegeven wordt op grond van een verkeerde voorstelling
van zaken, een verkeerde inschatting van de situatie of op basis van een andere omstandigheid die
de vrije wil negatief beïnvloedt, rijst het probleem van de wilsgebreken. Er is hier geen discrepantie
tussen de werkelijke wil en de verklaarde wil, maar er is een probleem in de manier waarop deze
werkelijke wil is tot stand gekomen. Indien de partij wel over de nodige informatie zou hebben
beschikt of bepaalde factoren afwezig waren geweest zou de partij niet of niet aan dezelfde voorwaarden hebben toegestemd.
Wilsgebreken zijn dwaling, geweld, bedrog en (in sommige gevallen) benadeling (art. 1109 e.v.
Een door wilsgebreken aangetaste rechtshandeling wordt gesanctioneerd met de relatieve nietigheid (zie over dit begrip infra).
Wilsgebreken betreffen een gebrek in de toestemming en dus het totstandkomen van de rechtshandeling. Vergissingen, geweld of bedrog bij de uitvoering van een geldige rechtshandeling vallen
er niet onder.
Men denke aan de leverancier die ten gevolge van een slecht werkende meet- of weeginstallatie te veel of te
weinig levert.
Dwaling (art. 1110 BW)
Bij dwaling is de wil aangetast door een verkeerde voorstelling van zaken. Niet elke vergissing
leidt er echter toe dat de rechtshandeling nietig zal zijn.
 Dwaling tast de geldigheid van de rechtshandeling aan indien ze de zelfstandigheid van de zaak
betreft die het voorwerp van de uit de rechtshandeling voortvloeiende verbintenissen uitmaakt. Indien de rechtshandeling onder aanzien van de persoon werd aangegaan (contract intuitu personae),
is ook een dwaling betreffende de persoon van de tegenpartij een reden om de rechtshandeling te
vernietigen. Dwaling moet dus essentieel zijn, d.w.z. dat degene die gedwaald heeft het contract
niet zou hebben gesloten indien hij zich een juiste voorstelling van zaken had gemaakt. De zelfstandigheid van de zaak wordt dan ook zo geïnterpreteerd dat deze elk element betreft dat doorslaggevend is geweest voor het stellen van de rechtshandeling. Hierbij is wel vereist dat de tegenpartij wist of behoorde te weten dat de dwalende zo’n essentieel belang hechtte aan deze eigenschappen. Dit is de vereiste van de kenbaarheid van het substantieel element door de tegenpartij.
Ofwel heeft de dwalende duidelijk gemaakt wat de bijzondere bestemming was die hij aan de zaak
wou geven (bv. hij koopt een wagen om een caravan mee te trekken); ofwel heeft de dwalende er
niet op gewezen dat hij een bijzonder belang hechtte aan een bepaald element en dan kijkt men of
die eigenschap volgens de gangbare opvatting en/of de normale bestemming als essentieel zou
worden beschouwd.
Een dwaling omtrent een bijkomstige eigenschap zal niet leiden tot de nietigheid; ook een dwaling
over de waarde van de zaak zal niet leiden tot de nietigheid. Een dwaling omtrent het bouwjaar van
een wagen kan essentieel zijn; ook een dwaling over de oorsprong van een bepaalde zaak of de
authenticiteit van een kunstwerk.
Wanneer partijen ingevolge een misverstand elk een ander soort overeenkomst (bv. koop i.p.v.
huur) op het oog hadden (vergissing omtrent de aard van de rechtshandeling); of wanneer iemand
zich vergist omtrent het voorwerp (en niet alleen een element ervan) van de rechtshandeling of
omtrent de oorzaak, kan de rechtshandeling ook worden vernietigd. Men spreekt dan van wilsverhinderende dwaling. Hier is dan eigenlijk geen sprake van een gebrek in de toestemming maar van
de afwezigheid van toestemming. Ook in dit geval is de sanctie nochtans de relatieve nietigheid.
Dwaling moet ook verschoonbaar zijn. Dit wil zeggen dat degene die zich vergist heeft geen vergissing mag hebben begaan die een normaal zorgvuldig persoon niet zou hebben begaan. Er wordt
bijvoorbeeld verwacht van wie een overeenkomst gaat sluiten dat hij voldoende informatie inwint
vooraleer hij dit doet. Laat hij dit na, dan zal hij zich niet meer op dwaling kunnen beroepen.
Of er sprake is van dwaling moet worden beoordeeld bij het totstandkomen van de overeenkomst.
Worden er bijvoorbeeld nog vergissingen begaan bij het uitvoeren van een overeenkomst, dan zullen deze niet in aanmerking kunnen worden genomen om de vernietiging van de overeenkomst te
vorderen.
In andere gevallen (dwaling over de motieven voor het aangaan van de rechtshandeling, over
niet-essentiële karakteristieken, dwaling over de toepasselijke rechtsregels) zal de rechtshandeling
niet nietig verklaard kunnen worden.
Bedrog (art. 1116 BW)
Er is bedrog indien een partij, door het gebruik van listige kunstgrepen (materieel element) zijn
tegenpartij bewust (moreel element) doet dwalen en daardoor zijn toestemming bekomt.
Bedrog moet uitgaan van de tegenpartij die kunstgrepen heeft gebruikt (materieel element) en
die te kwader trouw is (moreel element): hij heeft bewust bepaalde listen aangewend om de toestemming te bekomen.
Bedrog kan ook voortvloeien uit het verzwijgen van essentiële informatie, die moest meegedeeld
worden. Er moet dus een informatieverplichting bestaan, een plicht om te spreken opdat het verzwijgen zou leiden tot bedrog, gesanctioneerd met de relatieve nietigheid.
Bedrog moet net als dwaling doorslaggevend zijn – zonder het bedrog zou het contract niet tot
stand zijn gekomen. Heeft het bedrog slechts voor gevolg dat degene die zijn toestemming heeft
gegeven dit onder minder bezwarende voorwaarden zou hebben gedaan, dan zal enkel schadevergoeding kunnen worden gevorderd.
Anders dan bij dwaling is niet vereist dat de door het bedrog veroorzaakte verkeerde voorstelling
van zaken verschoonbaar is.
Het bedrog moet uitgaan van de tegenpartij. Bedrog door een derde geeft slechts aanleiding tot
schadeloosstelling op basis van de artikelen 1382-1383 BW (infra).
 III.
Geweld (art. 1111 BW)
Er is sprake van geweld, indien fysische of morele dwang wordt uitgeoefend ten aanzien van degene die het contract aangaat, zijn echtgeno(o)te of zijn bloedverwanten in de rechte lijn (art. 1113
BW), zodat de wilsuiting die onder dwang werd geuit niet overeenstemt met de werkelijke wil.
Geweld is het uitoefenen van fysische of morele dwang of de ernstige dreiging met het uitoefenen
van dwang.
Geweld kan uitgeoefend worden op de persoon van de tegenpartij, zijn vermogen, zijn reputatie
of op personen waarvoor hij zich verantwoordelijk voelt (zie art. 1112-1113 BW). Artikel 1113
BW spreekt van de ‘echtgenoot of de bloedverwanten in de neerdalende of opgaande lijn’ maar de
opsomming in artikel 1113 BW is niet limitatief.
Het is niet vereist dat het geweld uitgaat van de tegenpartij: geweld kan uitgaan van een derde of
zelfs van de omstandigheden (noodtoestand). Een zekere pressie of een druk die geoorloofd is,
maakt geen geweld uit en maakt de toestemming niet gebrekkig. Alleen ongeoorloofde druk heeft
dit gevolg.
Er zal bijvoorbeeld van ongeoorloofde druk sprake zijn wanneer een werkgever klacht neerlegt bij het parket,
terwijl de feiten op basis waarvan dit gebeurt totaal ongegrond zijn, om zijn werknemer aan te zetten om zelf
ontslag te nemen.
Het geweld moet van aard zijn om indruk te maken op een redelijk persoon, hoewel men ook met
leeftijd, geslacht, opleiding, maatschappelijk milieu moet rekening houden (art. 1112 BW).
Het geweld moet doorslaggevend zijn geweest, d.w.z. zonder het geweld zou de rechtshandeling
niet tot stand zijn gekomen.
IV.
Benadeling
Benadeling – een manifest onevenwicht tussen de wederzijds bedongen prestaties – is geen algemene grond van nietigheid van de rechtshandeling. Het was de opvatting van de opstellers van ons
Burgerlijk Wetboek dat dit te zeer tot rechtsonzekerheid zou leiden. Sowieso kan benadeling nooit
aanvaard worden bij kanscontracten of contracten om niet.
De wet somt wel limitatief een aantal gevallen op waarin benadeling wordt aanvaard. Zo kan bijvoorbeeld een verkoop van onroerende goederen worden vernietigd in geval van benadeling van
de verkoper voor meer dan 7/12 (art. 1674 BW).
Indien buiten deze gevallen een partij ernstig wordt benadeeld doordat de tegenpartij misbruik
maakte van de omstandigheden bij het aangaan van de rechtshandeling, zal de rechter soms de
 rechtshandeling vernietigen of schadeloosstelling toekennen. In de rechtspraak en rechtsleer werd
immers het leerstuk van de gekwalificeerde benadeling ontwikkeld. Onder bepaalde omstandigheden wordt toch aanvaard dat benadeling kan leiden tot de gehele of gedeeltelijke nietigheid van de
overeenkomst, eventueel met schadeloosstelling. Voorwaarden om van een gekwalificeerde benadeling, die een rechterlijk ingrijpen toelaat, te kunnen spreken zijn: 1) een ernstige benadeling van
één van de contractpartijen; 2) misbruik van de concrete omstandigheden waarin de benadeelde
zich bevond t.a.v. de medecontractant om zich een voordeel bij de contractsluiting toe te eigenen
en ten slotte 3) zonder het misbruik zou het contract niet zijn gesloten of zijn gesloten tegen voor
de zwakkere minder ongunstige voorwaarden.
§ 2. Handelingsbekwaamheid
Om geldig te zijn, moet een rechtshandeling gesteld worden door iemand die daartoe bekwaam is.
Artikel 1123 BW bepaalt dat ‘een ieder contracten kan aangaan, indien hij daartoe door de wet niet
onbekwaam is verklaard’. Het uitgangspunt is dus de bekwaamheid. Onbekwaamheid is de uitzondering.
Traditioneel maakt men een onderscheid tussen rechtsbekwaamheid, de mogelijkheid om subjectieve rechten te hebben, die aan elke persoon, omwille van zijn persoon-zijn toekomt, vanaf zijn
daadwerkelijk bestaan en de handelingsbekwaamheid, de bekwaamheid om de rechten, waarvan
men de titularis is, ook daadwerkelijk uit te oefenen.
Rechtsbekwaamheid is inherent aan het persoon-zijn. In principe is iedereen rechtsbekwaam.
Rechtspersonen zijn in principe titularis van dezelfde rechten en plichten als natuurlijke personen.
Er vloeien echter wel beperkingen voort uit de eigenheid of de wettelijke specialiteit van bepaalde
rechtspersonen. Bepaalde rechten lenen zich door hun aard niet tot uitoefening door een rechtspersoon (bv. rechten van gehuwden).
Handelingsbekwaamheid wordt ook vermoed (zie art. 1123 BW). Slechts via een wet kan hiervan
worden afgeweken. Deze handelingsonbekwaamheid kan algemeen of gedeeltelijk zijn. Bovendien
is een rechterlijke uitspraak vereist om de handelingsonbekwaamheid van een meerderjarig persoon
uit te spreken (bv. een geesteszieke).
Algemeen handelingsonbekwaam (d.w.z. voor alle rechtshandelingen en rechtsvorderingen) zijn:
niet-ontvoogde minderjarigen (tot 18 jaar), verlengd minderjarigverklaarde geesteszieken, gehan-
 dicapten en gerechtelijk onbekwaamverklaarde geesteszieken. Gedeeltelijke handelingsonbekwaam zijn o.m. ontvoogde minderjarigen, verkwisters met een gerechtelijk raadsman.
Wanneer iemand handelingsonbekwaam is, is hij weliswaar drager van rechten en plichten maar
hij kan ze niet zelfstandig uitoefenen.
Verschillende technieken beschermen handelingsonbekwamen, zoals bijstand, vereiste van instemming (bij beperkte handelingsonbekwaamheid) of de vereiste van vertegenwoordiging (bij volledige handelingsonbekwaamheid).
§ 3. Het voorwerp
Een rechtshandeling moet een voorwerp hebben om rechtsgeldig te zijn.
Het voorwerp van een rechtshandeling betreft het concrete rechtsgevolg dat beoogd wordt door
de handelende persoon of personen.
Het voorwerp van een overeenkomst bestaat in het doen ontstaan, wijzigen, doen tenietgaan of
overdragen van een of meerdere verbintenissen.
Op grond van de wilsautonomie kan men aan een rechtshandeling om het even welk voorwerp
geven op voorwaarde dat aan volgende beperkingen is voldaan: 1. het voorwerp moet bepaald of
bepaalbaar zijn; 2. het voorwerp moet geoorloofd zijn; 3. het voorwerp moet bestaan of kunnen
bestaan.
Het voorwerp van de rechtshandeling moet bepaald zijn of ten minste bepaalbaar zijn aan de hand
van de termen van de akte of van wat algemeen gangbaar is en derhalve de vermoede instemming
van partijen kan genieten – m.a.w. zonder dat partijen daarover opnieuw tot een akkoord moeten
komen (art. 1129 BW). Men kan bijvoorbeeld niet ‘een wagen’ verkopen wanneer niet nader kan
worden vastgesteld over welke wagen het gaat. Wel wordt aanvaard dat partijen kunnen overeenkomen dat de bepaling van het voorwerp aan een derde wordt overgelaten (zie bv. art. 1592 BW).
De beslissing van die derde is dan een bindende derdenbeslissing.
Er wordt zelfs aanvaard dat partijen het bepalen van het voorwerp aan een van hen mogen overlaten. Willekeur wordt vermeden door de verplichting die op deze partij rust om zijn beslissingsbevoegdheid te goeder
trouw uit te oefenen en door het verbod op rechtsmisbruik.
Het voorwerp van de rechtshandeling moet geoorloofd zijn. Het mag op zich niet strijdig zijn met
de openbare orde of de goede zeden. Het voorwerp van de overeenkomst moet een onrechtmatige
 toestand doen ontstaan of instandhouden opdat de overeenkomst nietig zou zijn o.w.v. een ongeoorloofd voorwerp.
Het voorwerp moet in de handel zijn (art. 1128 BW).
Openbare domeingoederen zijn tot ieders gebruik bestemd en daarover kan men geen privaatrechtelijke overeenkomst sluiten; ook openbare ambten kunnen niet het voorwerp zijn van een overeenkomst (bv. notarisambt); ook bepaalde vergunningen zijn strikt persoonlijk en dus onoverdraagbaar.
Het voorwerp van de rechtshandeling moet bestaan of kunnen bestaan. Toekomstige zaken kunnen
het voorwerp van een rechtshandeling uitmaken (bv. verkoop van een appartement op plan; overdracht van een te bekomen schuldvordering).
§ 4. De oorzaak
De oorzaak duidt op het nut voor en de motieven van partijen bij de rechtshandeling; op de doorslaggevende beweegredenen die partijen ertoe bewogen hebben de rechtshandeling te stellen.
Principieel moet een rechtshandeling een oorzaak hebben; soms zal deze gelijkgesteld kunnen
worden met het voorwerp van de rechtshandeling.
Bv. bij wederkerige rechtshandelingen is de oorzaak van de verbintenis van de ene partij te vinden in het
voorwerp van de verbintenis van de andere partij. De oorzaak van de verbintenis van de verhuurder om het
goed ter beschikking te stellen van de huurder is bv. gelegen in de verbintenis tot betalen van de huurprijs
van de huurder.
De oorzaak moet bestaan.
Zo zal een verbintenis die ervan uitgaat dat een exploitatievergunning voor een taxibedrijf bestaat geen oorzaak hebben als bij het aangaan van de verbintenis al vaststond dat de vergunning niet kon worden verleend.
In de regel zal men enkel nagaan of een oorzaak aanwezig was bij de vorming van de rechtshandeling en zal het later wegvallen van de oorzaak geen invloed hebben op de rechtshandeling.
De oorzaak van de rechtshandeling moet ook geoorloofd zijn. D.w.z. dat de bepalende motieven
van één of van beide partijen om de rechtshandeling te stellen niet mogen strijden met de openbare
orde of de goede zeden of met regels van dwingend recht.
Bv. prijsbewimpeling, een techniek waarbij de partijen in realiteit een hogere verkoopprijs overeenkomen
 dan de prijs vermeld in de authentieke akte, om minder registratierechten te moeten betalen.
Bij strijdigheid met de openbare orde en de goede zeden zal de nietigheid van de rechtshandeling
absoluut zijn. Hieronder worden de verschillen tussen absolute en relatieve nietigheid uiteengezet.
Afdeling 3. Nietigheid van rechtshandelingen
§ 1. Sanctie bij de totstandkoming van rechtshandelingen
Nietigheid is een sanctie bij de overtreding van rechtsregels bij de totstandkoming van een rechtshandeling. Indien de rechtshandeling niet aan alle geldigheidsvoorwaarden voldoet (bv. omdat een
partij handelingsonbekwaam is, er sprake is van een wilsgebrek, de rechtshandeling geen voorwerp
heeft, de oorzaak van de rechtshandeling ongeoorloofd is,) kan de rechter de nietigheid van de
rechtshandeling uitspreken.
Bij nietigheid wordt de rechtshandeling (en al haar gevolgen) door de rechter tenietgedaan. Dit betekent dat de rechtshandeling wordt geacht nooit te hebben plaatsgevonden en ze als het ware wordt
‘uitgewist’. Deze uitwissing gebeurt voor zover mogelijk van bij het begin (het stellen van de rechtshandeling) tot alle rechtsgevolgen die deze rechtshandeling zou kunnen veroorzaken. De uitwissing
geldt dus zowel voor de toekomst als voor het verleden (retroactiviteit). Partijen worden terug in de
positie geplaatst waarin ze zich zouden hebben bevonden, indien de rechtshandeling er niet was geweest. De nietigheid geldt zowel tussen partijen als tegenover derden (die bijvoorbeeld rechten verkregen krachtens de nietige rechtshandeling).
Indien er reeds verbintenissen werden uitgevoerd, zal de nietigverklaring vaak tot gevolg hebben
dat er restitutieverbintenissen ontstaan. Dit zijn verbintenissen die strekken tot het teruggeven van
wat reeds werd gepresteerd.
De vernietiging gebeurt niet automatisch. Er is steeds een rechterlijke tussenkomst vereist. Een
onregelmatige rechtshandeling kan dus rechtsgevolgen ressorteren tot aan de rechterlijke uitspraak
die de nietigheid uitspreekt.
§ 2. Absolute en relatieve nietigheid
In ons recht wordt een onderscheid gemaakt tussen absolute en relatieve nietigheid. Of er sprake
is van absolute, dan wel van relatieve nietigheid, wordt bepaald door de aard van de overtreden
regel. Een overtreding van een regel van openbare orde en de goede zeden zal leiden tot de absolute nietigheid van de rechtshandeling. De overtreding van een rechtsregel van gewoon dwingend recht zal leiden tot de relatieve nietigheid van de rechtshandeling. In beide gevallen werkt de
 nietigheid op dezelfde manier en zijn dezelfde gevolgen verbonden aan de nietigheid.
Het onderscheid tussen relatieve – en absolute nietigheid betreft uitsluitend:
- de kring van personen die deze nietigheid kan inroepen: is de nietigheid absoluut, dan kan ze
door elke belanghebbende worden ingeroepen. Is ze relatief, dan kan ze enkel worden ingeroepen
door de persoon aan wie de rechtsregel bescherming biedt.
- de mogelijkheid om nietige handelingen te bevestigingen: absoluut nietige rechtshandelingen
kunnen niet bevestigd worden, relatieve wel. De relatieve nietigheid beschermt immers louter private belangen. Het bevestigen van een (relatief) nietige rechtshandeling houdt in dat men afstand
doet van het recht om de nietigheid van de rechtshandeling te vorderen (art. 1338 BW).
- het tijdstip wanneer deze nietigheid kan worden opgeworpen (procesrechtelijk): relatieve
nietigheid dient in het begin van ene geschil opgeworpen te worden. Absolute nietigheid kan in
elke fase van het geding worden ingeroepen (zelfs voor het eerst in cassatie).
Afdeling 4. Indeling van de rechtshandelingen
Eenzijdige rechtshandelingen zijn rechtshandelingen die de wilsuiting van slechts één persoon vereisen.
Voorbeelden zijn: het aanbod en de beloningsbelofte, het opzeggen van een overeenkomst, het maken van
een testament.
Een meerzijdige rechtshandeling vraagt de wilsuiting van meer dan één persoon.
Voorbeelden zijn: een huurovereenkomst, een lastgevingsovereenkomst, een aannemingsovereenkomst, een
individuele of collectieve arbeidsovereenkomst.
Wij zullen in deze cursus focussen op privaatrechtelijke rechtshandelingen, die – in tegenstelling
tot publiekrechtelijke rechtshandelingen – uitgaan van personen die niet tot de overheid behoren of
niet optreden als overheidsorgaan.
 Boek II. Beginselen van burgerlijk recht
Deel I. Verbintenissenrecht
Hoofdstuk I. Inleiding
Afdeling 1. Begrip en bronnen
Een verbintenis is een op het objectieve recht gesteunde rechtsband tussen twee of meer personen
die aan één of meer personen een aanspraak of vorderingsrecht verleent op een prestatie vanwege
één of meer andere personen.
De persoon aan wie de aanspraak toekomt en die dus het recht kan opeisen is de schuldeiser of
crediteur, wie moet presteren is de schuldenaar of debiteur. De prestatie waarop de verbintenis
slaat, is in principe in geld waardeerbaar en in rechte afdwingbaar. Zij kan bestaan in een geven,
een doen of een niet-doen.
Een verbintenis tot geven betreft de overdracht van een zakelijk recht (bv. eigendom) op een bepaald (on)roerend goed. Een verbintenis tot doen strekt tot het leveren van een bepaalde prestatie
(bv. een huis bouwen, een patiënt verzorgen). Een verbintenis om iets niet te doen, verplicht de
schuldenaar tot het niet-stellen van een bepaalde gedraging (bv. niet bouwen op iemands grond,
een ander geen concurrentie aandoen, een geheimhoudingsplicht).
Verbintenissen komen voort uit uiteenlopende bronnen. Ze kunnen voortvloeien uit rechtshandelingen (zowel overeenkomsten als eenzijdige rechtshandelingen) en uit rechtsfeiten in de strikte zin
(waaronder de onrechtmatige daad). De wet of de rechtspraak knoopt aan deze rechtshandelingen
of aan andere menselijke gedragingen rechtsgevolgen vast. Overeenkomsten en de onrechtmatige
daad als bronnen van verbintenissen komen hieronder uitgebreid aan bod.
 Afdeling 2. Modaliteiten van verbintenissen en soorten verbintenissen
Het is niet steeds zo dat een verbintenis een dadelijk opeisbare prestatie behelst. Of er moet gepresteerd worden of niet, kan aan een onzekere gebeurtenis of aan een bepaalde termijn gekoppeld zijn.
§ 1. Voorwaardelijke verbintenissen
Een voorwaarde is een toekomstige en onzekere gebeurtenis waarvan de uitwerking of het tenietgaan van een verbintenis afhangt (art. 1168 BW).
Als het uitwerking krijgen van de verbintenis afhangt van de realisatie van de voorwaarde, is de
verbintenis opschortend. Er bestaat dan reeds een verbintenis, maar deze krijgt nog geen uitwerking. Indien de verbintenis tenietgaat bij de realisatie van de voorwaarde, is deze voorwaarde ontbindend.
Bv. een sponsoringsovereenkomst die ontbonden wordt indien de sportbeoefenaar op doping wordt betrapt
(ontbindende voorwaarde) of een koopovereenkomst van een onroerend goed die bepaalt dat de koop enkel
tot stand komt indien er een bouwkundige vergunning wordt bekomen (opschortende voorwaarde).
Een voorwaarde is potestatief indien haar verwezenlijking in een zekere mate afhangt van de wil
van één der partijen. De voorwaarde is toevallig indien geen der partijen enige invloed kan uitoefenen op haar realisatie.
Verbintenissen die afhangen van een zuiver potestatieve opschortende voorwaarde aan de kant
van de schuldenaar zijn nietig. Dit is wanneer de realisatie van de voorwaarde louter van de
enkele wil van de schuldenaar afhangt (art. 1174 BW). Hangt deze voorwaarde af van de wil van
de schuldeiser, dan is ze principieel geldig. De verbintenis die afhangt van een zuiver potestatieve
ontbindende voorwaarde is geldig. Dit is de mogelijkheid van de eenzijdige opzegging.
De verbintenis die afhangt van een onmogelijke of ongeoorloofde voorwaarde is nietig (art. 1172
BW). Niet-realiseerbare voorwaarden noemt men onmogelijk. (bv. als Pasen op een maandag
valt.) Een ongeoorloofde voorwaarde kan maar gerealiseerd worden mits een inbreuk wordt begaan op wetten die de openbare orde of de goede zeden betreffen.
Zo lang de opschortende voorwaarde niet is verwezenlijkt, heeft de verbintenis die ervan afhangt
geen uitwerking. De verbintenis onder ontbindende voorwaarde heeft onmiddellijk uitwerking en
moet uitgevoerd worden, zolang de voorwaarde niet gerealiseerd wordt. Indien de ontbindende
voorwaarde zich realiseert, gebeurt dit met terugwerkende kracht tot de dag waarop de verbintenis
werd aangegaan (art. 1179 BW en 1183 BW).
 § 2. Verbintenissen op termijn
Een verbintenis op termijn of met tijdsbepaling is deze die afhangt van een toekomstige en zekere
gebeurtenis. Zowel de opeisbaarheid als het tenietgaan van een verbintenis kunnen aan een termijn
gekoppeld worden. De tijdsbepaling is vast indien er een vaste datum is bedongen; zij is onvast
indien zij een gebeurtenis betreft die zeker zal voorvallen, doch waarvan het tijdstip nog niet gekend
is.
De termijn kan net zoals de voorwaarde opschortend of ontbindend zijn. De opschortende tijdsbepaling doet het recht ontstaan, maar dit is niet opeisbaar vóór de datum of de gebeurtenis er is.
De schuldenaar kan het voordeel van een opschortende termijn verliezen, indien hij de zekerheden
waarover de schuldeiser beschikt door zijn toedoen vermindert of indien hij failliet gaat (art. 1188
BW). De realisatie van de ontbindende termijn doet de overeenkomst tenietgaan.
Bv. een lening waarbij de verbintenissen van de kredietnemer om het ontleende bedrag terug te betalen aan
opschortende termijnen worden gekoppeld.
§ 3. Meerdere schuldenaars of schuldeisers
Het uitgangspunt is dat een verbintenis één schuldenaar aan één schuldeiser bindt. Het is echter ook
mogelijk dat een verbintenis meerdere schuldenaars verbindt of dat er meerdere schuldeisers zijn.
Is er maar één schuldeiser of schuldenaar dan geldt als regel dat wat deze verschuldigd is, ondeelbaar is. De schuldeiser mag eisen dat de volledige prestatie wordt geleverd en moet zich bijvoorbeeld niet tevredenstellen met de betaling van een geldsom in stukjes.
Wanneer er meerdere schuldenaars of schuldeisers zijn, geldt een tegenovergestelde algemene regel: de verdeling van de prestatie. Iedere schuldeiser kan slechts zijn aandeel vorderen en elke
schuldenaar is slechts zijn aandeel verschuldigd.
Op deze regels bestaan echter uitzonderingen, bv. in het geval van hoofdelijke en ondeelbare
verbintenissen.
a) Hoofdelijkheid (art. 1197-1225 BW)
Een verbintenis is hoofdelijk wanneer ze meerdere subjecten (schuldenaars/schuldeisers) omvat
 die ieder tot het geheel gehouden respectievelijk gerechtigd zijn. Hoofdelijkheid moet uitdrukkelijk
worden bedongen of voortvloeien uit de wet of uit een gewoonterechtelijke regel (art. 1202 BW).
Er bestaat actieve en passieve hoofdelijkheid.
Actieve hoofdelijkheid impliceert dat verscheidene schuldeisers vanwege één schuldenaar de
nakoming van de volledige verbintenis kunnen vorderen, zodat, indien één schuldeiser de volledige
prestatie ontving, de schuldenaar tegenover allen bevrijd is (bv. een bankrekening op naam van
echtgenoten waarbij elk van hen over het tegoed op de rekening kan beschikken en de bank moet
betalen aan diegene onder hen die het tegoed opvraagt).
Passieve hoofdelijkheid impliceert dat de schuldeiser van elk van de verschillende schuldenaars
de nakoming van de volledige prestatie kan vorderen, die allen samen aan hem verschuldigd zijn.
Als één schuldenaar betaalt, zijn allen bevrijd. De schuldenaar die betaalde, kan regres op zijn
medeschuldenaars uitoefenen in de mate van ieders gehoudenheid (art. 1213 BW). Bij passieve
hoofdelijkheid wordt het risico van insolvabiliteit van een schuldenaar dus afgewenteld op de andere schuldenaars. Passieve hoofdelijkheid wordt vaak bedongen (bv. in leningsovereenkomsten)
en vloeit soms uit de wet voort of uit een gewoonterechtelijke regel (bv. ondernemingen die gehouden zijn tot eenzelfde verbintenis uit overeenkomst). 3
De hoofdelijkheid gaat niet over op de erfgenamen van de schuldenaar (art. 1209 BW). Wanneer
de zaak die het voorwerp uitmaakt van de prestatie, door de fout van een hoofdelijke schuldenaar,
tenietgaat, zijn de overige medeschuldenaars niet bevrijd (art. 1205 BW): zij zijn nog steeds gehouden tot betaling van de gehele schuld.
b) Ondeelbaarheid (art. 1220 e.v. BW)
Schulden kunnen ook ondeelbaar zijn. Ondeelbaarheid vloeit in de eerste plaats voort uit de aard
van de verbintenis, namelijk wanneer zij onmogelijk voor een gedeelte kan worden gepresteerd
(bv. de levering van een melkkoe die aan drie erfgenamen samen toebehoort) of wanneer een gedeeltelijke prestatie wel mogelijk is, maar geen praktisch nut oplevert (bv. de gespreide levering
van elementen van een handelszaak, nadat deze werd verkocht). Zij kan echter ook worden bedongen wanneer de prestatie, ofschoon feitelijk voor verdeling vatbaar, door de partijen als ondeelbaar
wordt beschouwd.4
Er bestaat actieve en passieve ondeelbaarheid, met nagenoeg dezelfde gevolgen als hiervoor geschetst bij de hoofdelijkheid. Toch zijn er enkele belangrijke verschilpunten. Aangezien de ondeelbaarheid aan de schuld zelf kleeft, gaat zij, in tegenstelling tot de hoofdelijkheid, wel over op de
3 In het ondernemingsrecht is passieve hoofdelijkheid daardoor de regel geworden.
 erfgenamen: bij overlijden van één van de medeschuldenaars, kan dus elk van zijn erfgenamen voor
het geheel worden aangesproken. Om dezelfde reden heeft het verlies van de zaak, door de fout
van één van de schuldenaars, de bevrijding tot gevolg van de overige medeschuldenaars: de ondeelbaarheid is samen met de zaak tenietgegaan.
Het is duidelijk dat de voor de schuldeiser meest interessante oplossing ligt in een combinatie van
passieve hoofdelijkheid en passieve ondeelbaarheid. Daarom wordt in de praktijk vaak bedongen
dat de verschillende schuldenaars “hoofdelijk en ondeelbaar” gehouden zijn tot betaling van de
schuld: de hoofdelijkheid verhindert in dat geval de bevrijding van alle schuldenaars bij verlies van
de zaak door toedoen van één van hen, terwijl de ondeelbaarheid de schuldeiser toelaat iedere erfgenaam van elk van de medeschuldenaars aan te spreken tot betaling van de gehele schuld.5
§ 4. Resultaats- en inspanningsverbintenissen
Een resultaatsverbintenis verplicht de schuldenaar om een bepaald resultaat te bereiken. Een inspanningsverbintenis verplicht de schuldenaar ertoe om de nodige inspanningen te leveren met
het oog op het te behalen resultaat.
Dit onderscheid is vooral van belang om de aansprakelijkheid van de schuldenaar te beoordelen:
bij een resultaatsverbintenis is de schuldenaar principieel aansprakelijk indien het beloofde resultaat niet werd behaald en zal de schuldenaar moeten bewijzen dat hem daarvoor geen schuld treft;
bij een inspanningsverbintenis is de schuldenaar slechts aansprakelijk indien hij onvoldoende inspanningen leverde om het beoogde resultaat te behalen. De schuldeiser zal dan ook moeten aantonen dat de schuldenaar onvoldoende inspanningen leverde.
Bijvoorbeeld: de kopman van een wielerploeg moet zich tijdig aanmelden aan de start van de wedstrijd, met
al het nodige materiaal (resultaatsverbintenis). Hij moet zijn best doen om een zo goed mogelijke uitslag te
behalen (inspanningsverbintenis). De advocaat dient tijdig hoger beroep aan te tekenen tegen een vonnis
(resultaatsverbintenis); de advocaat dient te pleiten of te onderhandelen voor zijn cliënt (inspanningsverbintenis).
Afdeling 3. Uitdoven van verbintenissen
Inleiding
 Hieronder komt kort de wijze waarop verbintenissen uitdoven aan bod. Nadien worden de belangrijkste bronnen van verbintenissen besproken. Overeenkomsten vormen een zeer belangrijke bron
van verbintenissen en kennen specifieke vormen van beëindiging, die eveneens verder worden besproken (infra). Wanneer de overeenkomst wordt beëindigd, droogt meteen ook de bron zelf van
de contractuele verbintenissen op.
§ 1. Betaling
De normale manier waarop een verbintenis uitdooft is door betaling of nakoming. Gebeurt dit niet
dan kan de schuldeiser betaling door de schuldenaar wel in rechte gaan afdwingen. Dit veronderstelt
in de eerste plaats dat de schuldeiser de schuldenaar in gebreke stelt. Dit houdt in dat de schuldenaar
wordt aangemaand om zijn verplichtingen na te komen. Reageert de schuldenaar niet, dan kan de
schuldeiser proberen een vonnis te bekomen waarin de schuldenaar wordt veroordeeld tot het uitvoeren van de verbintenis (= uitvoerbare titel).
Als de schuldeiser al zo’n uitvoerbare titel heeft (bijvoorbeeld een authentieke akte), hoeft hij dit
uiteraard niet meer te doen. Als de schuldenaar dan nog zijn verbintenis niet nakomt, zal de
schuldeiser dwanguitvoering van de uitvoerbare titel kunnen nastreven. Hiervoor zal hij een beroep
moeten doen op de dwangmiddelen die de overheid hem ter beschikking stelt. Deze zijn niet onbeperkt. Er wordt immers aanvaard dat het uitoefenen van fysieke dwang op de persoon van de schuldenaar in ons rechtsstelsel niet kan. Niettemin bestaan een heel aantal maatregelen die toelaten toch
dwanguitvoering in natura te bekomen: als er sprake was van een verbintenis tot betaling van een
geldsom, dan zal de gedwongen uitvoering kunnen gebeuren door beslag te leggen op goederen die
aan de schuldenaar toebehoren; was er sprake van een verbintenis om een bepaald goed te leveren,
dan kan de rechter afgifte van die zaak bevelen; als er sprake was van een verbintenis om iets te
doen, kan de rechter de schuldeiser de bevoegdheid geven om de prestatie te laten verrichten op
kosten van de debiteur (art. 1144 BW).
§ 2. Schuldvernieuwing
Bij schuldvernieuwing of novatie dooft de oude verbintenis uit, maar wordt deze vervangen door
een ‘vernieuwde’ verbintenis. Dit doordat het voorwerp, de schuldenaar of de schuldeiser wordt
vervangen (art. 1271 e.v. BW).
§ 3. Schuldvergelijking
Schuldvergelijking of compensatie is een rechtsfiguur die meebrengt dat wanneer twee personen
elkaars wederzijdse schuldenaars zijn, beide schulden onder bepaalde voorwaarden tenietgaan ten
belope van het laagste bedrag (art. 1289 BW).
 Bijvoorbeeld: indien A 10.000 EUR aan B verschuldigd is, en B 5.000 EUR aan A en aan de verder uiteengezette voorwaarden is voldaan, zal schuldvergelijking ertoe leiden dat de schuld van B tenietgaat en dat de
schuld van A wordt verminderd tot 5.000 EUR.
Dit voorbeeld illustreert dat schuldvergelijking het over en weer betalen van gelden tussen dezelfde
partijen vermijdt. Schuldvergelijking kan ook een belangrijke zekerheidsfunctie hebben. Dit komt
verder aan bod, bij de bespreking van het faillissement.
Er wordt een onderscheid gemaakt tussen wettelijke schuldvergelijking, conventionele schuldvergelijking en gerechtelijke schuldvergelijking.
Wettelijke schuldvergelijking heeft plaats uit kracht van de wet, zelfs buiten het weten van de
schuldenaars (art. 1290 BW). Voorwaarden opdat er sprake zou zijn van schuldvergelijking van
rechtswege zijn dat het gaat om:
– wederzijdse schuldvorderingen;
– schuldvorderingen tussen dezelfde personen die zich in eigen naam hebben verbonden;
Er zal bijvoorbeeld geen sprake kunnen zijn van schuldvergelijking tussen de schuldvordering die een persoon heeft op een vennoot en de schuldvordering die de vennootschap heeft op die persoon. Vennoot en
vennootschap zijn immers niet gelijk.
– schuldvorderingen met als voorwerp een geldsom of zekere hoeveelheid vervangbare zaken
van dezelfde soort;
– opeisbare schulden. Schuldvergelijking zal niet mogelijk zijn bij schulden onder termijn of
onder voorwaarde;
– schuldvorderingen die ‘effen’ zijn. Deze laatste voorwaarde houdt in dat de schulden moeten
vaststaan en niet ernstig worden betwist. Bovendien moet ook het bedrag bepaald zijn, minstens
eenvoudig bepaalbaar zijn.
Conventionele schuldvergelijking is een vorm van compensatie waarbij partijen gaan bepalen
onder welke voorwaarden hun schuldvorderingen, ongeacht de kenmerken, geheel of gedeeltelijk
worden gecompenseerd.
Gerechtelijke schuldvergelijking, waarbij de rechter compensatie toestaat, komt gewoonlijk voor
op tegeneis van de verweerder. Een van de schuldeisers gaat dagvaarden en de andere vraagt dat
de rechter ook zijn vordering erkent en de schuldvergelijking uitspreekt.
De voorwaarden zijn identiek als bij wettelijke schuldvergelijking, met uitzondering van het ‘effen’ karakter. De gerechtelijke schuldvergelijking geldt vanaf het vonnis, wettelijke schuldvergelijking vanaf het ogenblik dat de voorwaarden vervuld zijn. Bij gerechtelijke schuldvergelijking
 valt dit samen met het vonnis aangezien de schuldvordering maar effen wordt door de uitspraak
van de rechter.
§ 4. Schuldvermenging
Bij schuldvermenging worden schuldeiser en schuldenaar één persoon die in dezelfde hoedanigheid
optreedt (art. 1300 BW). Bij schuldvermenging kan de verbintenis niet meer uitgevoerd worden.
Schuldvermenging kan bijvoorbeeld plaatsvinden wanneer twee vermogens samengevoegd worden, zoals bij erfopvolging wanneer de erfgenaam een vordering had op de erflater.
§ 5. Verjaring
De gemeenrechtelijke verjaringstermijn van persoonlijke vorderingen bedraagt tien jaar (art. 2262bis
BW). Voor zakelijke rechtsvorderingen bedraagt deze dertig jaar (art. 2262 BW).
Vorderingen tot vergoeding van schade op grond van buitencontractuele aansprakelijkheid (onrechtmatige daad) verjaren vijf jaar na kennisname door de benadeelde van de schade of van de
verzwaring ervan en van de identiteit van de daarvoor aansprakelijke persoon (art. 2262 lid 2 BW).
Deze vorderingen verjaren in elk geval na verloop van twintig jaar vanaf de dag volgend op het feit
waardoor de schade is veroorzaakt, zich heeft voorgedaan (art. 2261 lid 3 BW).
Bij bevrijdende verjaring blijft de schuld wel bestaan maar is deze niet meer opeisbaar in rechte.
 Hoofdstuk II. Overeenkomsten – algemene beginselen
Afdeling 1. Begrip
Een overeenkomst is een meerzijdige rechtshandeling die op een wilsovereenstemming berust en
waarbij één of meer partijen jegens één of meer andere partijen, dan wel wederzijds, juridisch bindende verbintenissen aangaan. Een overeenkomst strekt ertoe door wilsovereenstemming bepaalde
verbintenissen te doen ontstaan, te wijzigen, te niet te doen of over te dragen.
Essentieel voor een overeenkomst is de wilsovereenstemming. Partijen bij een overeenkomst
moeten het eens zijn, hun wil moet zich zodanig uiten dat afdwingbare verbintenissen ontstaan.
Afdeling 2. De totstandkoming van overeenkomsten
§ 1. Algemeen
In principe is voor het ontstaan van een overeenkomst louter de wilsovereenstemming van partijen
vereist, zonder dat bepaalde formaliteiten moeten worden nageleefd. Het contract bestaat vanaf het
ogenblik van het akkoord van partijen. Een geschrift of een andere vastlegging van het akkoord is
dus enkel nodig voor het bewijs. Mondelinge of consensuele overeenkomsten zijn dus perfect geldig, maar kunnen aanleiding geven tot ernstige bewijsproblemen.
Traditioneel bestaan ernaast consensuele, ook zakelijke en plechtige contracten (supra). Deze vormen echter de uitzonderingen op de regel.
§ 2. Aanbod en aanvaarding
De wederzijdse instemming die vereist is voor de totstandkoming van een overeenkomst komt tot
stand doordat de ene partij een aanbod (eenzijdige wilsuiting) doet. Dit wil zeggen dat deze partij
kenbaar maakt dat zij wil contracteren en tevens preciseert waarover en aan welke voorwaarden.
Stemt de andere partij daarmee in, dan is dit de aanvaarding, waardoor een overeenkomst ontstaat.
Om geldig te zijn moet de overeenkomst voldoen aan de vereisten voor een geldige rechtshandeling
zoals hierboven reeds beschreven.
Partijen moeten niet over elk element, elke term onderhandelen en daarover tot een akkoord komen.
De meeste overeenkomsten, ook in het handelsleven, zijn toetredingscontracten met standaardbedingen. M.a.w. één partij legt haar voorwaarden op en de andere partij kan geen overeenkomst met
haar sluiten, tenzij zij die voorwaarden aanvaardt.
 De aanbieder moet de bedoeling hebben in geval van aanvaarding gebonden te zijn door de overeenkomst (het moet gaan om een ‘vast’ voorstel) én het aanbod moet voldoende precies en volledig
zijn (het moet alle substantiële en essentiële elementen van de overeenkomst bevatten). Is deze wil
om gebonden te zijn er niet of ontbreken essentiële of substantiële elementen dan is er geen sprake
van een aanbod maar slechts van een voorstel.
Met essentiële elementen bedoelt men de elementen die er noodzakelijkerwijze moeten zijn opdat
de overeenkomst zou kunnen tot stand komen (bv. de prijs bij een koopcontract). Substantiële
elementen zijn deze elementen die objectief gezien weliswaar niet verhinderen dat de overeenkomst tot stand komt, maar waaraan partijen een doorslaggevend belang hechten. Als een partij
duidelijk aangeeft dat over een element nog moet worden onderhandeld, dan moet dit als substantieel element worden beschouwd.
Kunnen een aanbod uitmaken: een uitstalling van een product met prijskaartje, een afbeelding van een product in de reclame, vergezeld van een precieze beschrijving en de gevraagde prijs, de prijslijst met beschrijving van een product op een website en het ter beschikking stellen van een volledige procedure om dit online
aan te kopen.
Een aanbod is bindend voor de aanbieder, dit betekent dat hij dit niet kan wijzigen noch intrekken
zodra het de bestemmeling heeft bereikt. Het aanbod bindt de partij die het formuleert gedurende
een redelijke termijn, die uitdrukkelijk kan bepaald zijn, of anders op grond van de omstandigheden
moet beoordeeld worden.
Aanvaarding is eveneens een eenzijdige rechtshandeling waarbij degene tot wie het aanbod werd
gericht het volledige aanbod – zonder voorbehoud – onderschrijft.
Indien de tegenpartij bijkomende voorstellen doet, is er sprake van een tegenaanbod aan de
oorspronkelijke aanbieder. Die kan dan opnieuw vrij kiezen dit al dan niet te aanvaarden. Slechts
indien aanbod en aanvaarding volledig met elkaar overeenstemmen is er sprake van wilsovereenstemming en dus van een contract.
De aanvaarding is de duidelijke instemming met het aanbod, die tijdig en volledig moet zijn. Vaak
wordt de toestemming tot uitdrukking gebracht door het plaatsen van de handtekening op een akte.
De toestemming kan echter ook uit de omstandigheden blijken; een partij zal geacht worden stilzwijgend in te stemmen met een overeenkomst, indien uit haar gedrag zulke instemming ondubbelzinnig blijkt. Meestal is dit het geval wanneer partijen de overeenkomst uitvoeren, m.a.w. de
toestemming van een partij kan blijken uit het feit dat ze de overeenkomst uitvoert.
 Bv. bij een mondelinge huurovereenkomst: de huurder bewoont het goed en betaalt periodiek een geldsom
aan de verhuurder, die deze som zonder protest ontvangt en de bezetting van het goed duldt.
Indien partijen niet in elkaars aanwezigheid een overeenkomst sluiten rijst het probleem van het
tijdstip waarop en de plaats waar de overeenkomst tot stand kwam. In België wordt aangenomen
dat de overeenkomst ontstaat op de plaats en het ogenblik waar(op) de aanbieder van de aanvaarding kennisneemt of redelijkerwijze kennis kan nemen. Dit kan tot problemen leiden bij overeenkomsten die online gesloten worden. Meestal bevatten de algemene voorwaarden van de verkoper
daarover uitdrukkelijke bedingen.
Afdeling 3. Soorten overeenkomsten
§ 1. Consensuele, plechtige en zakelijke contracten
Consensuele contracten komen tot stand door de enkele toestemming van de partijen. In principe
zijn alle contracten louter consensueel: formaliteiten zijn niet vereist voor het bestaan van de overeenkomst. Dit neemt niet weg dat formaliteiten kunnen worden opgelegd voor het bewijs van de
overeenkomst.
bv. De verkoper moet vanaf 375 euro een schriftelijk bewijs van de aankoop afleveren. (art. 1341 BW)
Plechtige of formele overeenkomsten kunnen slechts geldig ontstaan mits bepaalde formaliteiten
werden vervuld (meestal de opmaak van een notariële akte). Zijn deze niet vervuld dan is de overeenkomst nietig.
Zakelijke of reële overeenkomsten komen slechts tot stand op het ogenblik dat de zaak, die het
voorwerp uitmaakt van de verbintenis, die op zijn beurt het voorwerp uitmaakt van het contract,
aan de tegenpartij overhandigd wordt.
bv. bij bewaargeving (art. 1919 eerste lid BW).
 § 2. Eenzijdige en wederkerige overeenkomsten
Eenzijdige overeenkomsten doen slechts voor één der partijen verbintenissen ontstaan. Indien
voor beide partijen verbintenissen ontstaan is een overeenkomst wederkerig. In dit laatste geval
zijn de partijen én schuldeiser én schuldenaar van de ander. Let wel, een overeenkomst is steeds
een meerzijdige rechtshandeling – er zijn immers minstens twee wilsuitingen nodig. Een overeenkomst verschilt daarin van een eenzijdige rechtshandeling.
bv. bruikleen is een eenzijdige overeenkomst, omdat het contract slechts ontstaat wanneer de zaak aan de
ontlener overhandigd wordt. De overhandiging is dus geen verbintenis volgend uit de overeenkomst, maar
een voorwaarde voor totstandkoming van de overeenkomst. De ontlener heeft geen verbintenissen tegenover
de lener. Bij een koop- of huurcontract hebben beide partijen verbintenissen tegenover elkaar. Dit zijn wederkerige overeenkomsten.
§ 3. Overeenkomsten om niet en ten bezwarende titel
Een overeenkomst is om niet (kosteloos), indien het de bedoeling is van partijen dat slechts één van
hen er voordeel uit haalt. Ze wordt geleverd zonder enige tegenprestatie. Een overeenkomst is ten
bezwarende titel wanneer zij naar de mening van beide partijen aan elk van hen een voordeel verschaft.
bv. bewaargeving (art. 1917 BW), lastgeving (art. 1986 BW) zijn om niet, koop en huur zijn ten bezwarende
titel. Een schenking is ook een overeenkomst om niet, evenals bruikleen – er wordt immers geen tegenprestatie vereist voor het gebruiksrecht. Als een gebruiksrecht wordt verleend tegen een bepaalde prestatie in geld
of in natura dan is er sprake van huur.
§ 4. Overeenkomsten verbonden aan de persoon
Normaliter is het voor een partij van geen belang welke kwaliteiten of persoonlijke eigenschappen
de tegenpartij heeft. Wanneer dit wel het geval is en deze kwaliteiten of persoonlijke eigenschappen
bepalend zijn voor het sluiten van de overeenkomst, spreekt men van een contract intuïtu personae
of van een contract dat gebonden is aan de persoon, meestal van de schuldenaar.
Bv. een arbeidsovereenkomst, een aanneming van werk (een schilder), een overeenkomst met een reclamebureau omwille van haar creatieve medewerkers, een overeenkomst met een architect.
Sommige contracten zijn onder aanzien van de persoon uit hun aard. Soms blijkt dit karakter impliciet uit de bedoeling van de partijen. Deze laatsten kunnen ook uitdrukkelijk stipuleren dat het
contract onder aanzien van de persoon wordt aangegaan.
 Een contract onder aanzien van de persoon moet, behoudens afwijkend beding, door de schuldenaar
in hoofde waarvan het aanzien van de persoon bestaat, worden uitgevoerd (art. 1237 BW). Een
contract onder aanzien van de persoon gaat teniet door het overlijden, het faillissement of het onbekwaam worden van de schuldenaar in hoofde waarvan het aanzien van de persoon bestaat, de
daaruit volgende verbintenissen gaan dus niet over op de erfgenamen, rechtverkrijgenden of rechtsopvolgers. Bij dwaling omtrent de persoon van de schuldenaar die onder aanzien van de persoon
verbonden is, is de overeenkomst vernietigbaar (art. 1110 tweede lid BW).
§ 5. Benoemde en onbenoemde overeenkomsten
Benoemde overeenkomsten zijn overeenkomsten die geregeld worden in het Burgerlijk Wetboek
of in andere wetgeving. Behoudens andersluidende bepalingen worden deze overeenkomsten beheerst door deze bijzondere wettelijke regeling.
Overeenkomsten die wezenlijk verschillen van benoemde overeenkomsten, zijn onbenoemde
overeenkomsten. Deze overeenkomsten worden geregeld door het gemeen contractenrecht alsook,
naar analogie, de bijzondere wettelijke regels voor benoemde contracten.
Afdeling 4. Gevolgen van overeenkomsten
§ 1. De bindende kracht van de overeenkomst
Indien de overeenkomst wettig is aangegaan, strekt ze partijen tot wet (art. 1134 BW). Aan de vrij
en bewust aangegane overeenkomst tussen individuen komt m.a.w. een even sterk bindende kracht
toe als aan de wet. Heeft men zich eenmaal verbonden, dan voert men loyaal de overeenkomst uit;
het gegeven woord wordt stipt nagekomen. Het afdwingbaar karakter van de opgenomen verbintenissen garandeert bovendien dat de schuldeiser de naleving ervan kan vorderen en doen afdwingen.
Volgens artikel 1135 BW verbinden overeenkomsten niet alleen tot hetgeen daarin uitdrukkelijk
bepaald is, maar ook tot alle gevolgen die door de billijkheid, het gebruik of de wet aan de verbintenis, volgens de aard ervan, worden toegekend. De toestemming van partijen daaromtrent wordt
m.a.w. vermoed.
Ook de rechter is aan de dwingende kracht van de overeenkomst gebonden: hij kan het contract
niet aanpassen uit billijkheidsoverwegingen of louter omdat één der partijen zich in een zwakke
positie bevond.
 Ten slotte staat het contract ook los van de omstandigheden waarin het tot stand kwam. Indien deze
wijzigen en de overeenkomst daardoor zwaarder wordt voor één der partijen, is dit geen reden tot
aanpassing.
§ 2. De relativiteit van overeenkomsten
Het basisprincipe vinden we terug in artikel 1165 BW: Overeenkomsten brengen alleen gevolgen
teweeg tussen de contracterende partijen, ze brengen aan derden geen nadeel toe en strekken hen
slechts tot voordeel in het geval voorzien bij artikel 1121 BW.
a) Partijen en derden
Vooraf moet natuurlijk duidelijk zijn wie partij is bij een overeenkomst en wie derde is. Partijen
zijn allen die aanwezig waren bij het sluiten van het contract en die in eigen naam en voor eigen
rekening hun toestemming hebben geuit of die geldig vertegenwoordigd waren.
Met contractpartijen worden gelijkgesteld de algemene rechtverkrijgenden, namelijk erfgenamen
die na overlijden van een contractpartij in haar schoenen stappen, de algemene legatarissen of legatarissen onder algemene titel aan wie krachtens een testamentaire beschikking respectievelijk het
geheel of een abstract breukdeel van de nalatenschap toekomt, de overheid bij nationalisatie (overbrengen van een onderneming uit particulier eigendam naar staatseigendom) bij rechtspersonen
ingevolge een fusie.
Andere rechtverkrijgenden onder bijzondere titel, zoals de koper en de bijzondere legataris (waarbij
een bepaald goed of bedrag overgemaakt wordt) zijn derden.
b) Interne en externe gevolgen
Om een goed beeld te krijgen van de precieze uitwerking van overeenkomsten ten aanzien van
derden kan best een onderscheid gemaakt worden tussen de interne gevolgen en de externe gevolgen van een overeenkomst.
De obligatoire gevolgen zijn louter intern: de overeenkomst doet rechten en plichten ontstaan,
maar die beperken zich tot de contractanten. Dit wil zeggen dat een derde die geen partij was bij de
overeenkomst niet gehouden zal zijn de verbintenissen die uit deze overeenkomst voortvloeien na
 te komen. Dit wil ook zeggen dat deze derde in principe uit deze overeenkomst geen rechten kan
putten om de nakoming van verbintenissen te vorderen door een partij bij de overeenkomst.
Een uitzondering op dit principe van de relativiteit van een contract bestaat in het beding ten behoeve van een derde (zie art. 1121 BW). Bij een beding ten behoeve van een derde verbindt een
partij zich tegenover zijn medecontractant om een bepaalde prestatie uit te voeren ten gunste van
een derde. Deze wordt hierdoor geen partij bij het contract maar hij krijgt wel een rechtstreeks
vorderingsrecht tegenover de belover. Waar de wet het begunstigen van derden mogelijk maakt,
zal het opleggen van plichten aan derden niet mogelijk zijn.
Daarnaast mogen schuldeisers bij stilzitten van hun schuldenaar alle rechten en vorderingen van
hun schuldenaar uitoefenen, met uitzondering van die welke uitsluitend aan de persoon verbonden
zijn. De schuldeiser oefent derhalve de rechten uit van zijn eigen schuldenaar tegenover diens
schuldenaren. Dit wordt de zijdelingse vordering genoemd (art. 1166 BW). Deze mogelijkheid
voor de schuldeiser bestaat echter enkel wanneer zijn eigen schuldenaar inactief is en nalaat om
zijn rechten te laten gelden. De schuldeiser wordt daarbij geenszins partij bij de overeenkomst; hij
treedt enkel op als wettelijk bevoegd vertegenwoordiger van zijn schuldenaar. Hij stelt de zijdelingse vordering in naam en voor rekening van zijn schuldenaar. De zijdelingse vordering vormt
daarom eigenlijk geen uitzondering op het principe van de relativiteit van overeenkomsten.
Het contract als feit heeft wel externe gevolgen: derden moeten het bestaan van het contract als
feit wel erkennen en mogen zich niet gedragen alsof het contract niet bestaat. Ze moeten rekening
houden met het bestaan én met de gevolgen van een contract voor de partijen bij dat contract.
Men spreekt van de tegenstelbaarheid van een contract. De keerzijde van deze medaille is dat de
derde het bestaan én de gevolgen van dat contract voor de partijen bij dat contract ook zal kunnen
inroepen in zijn voordeel.
Een contract zal tegenstelbaar zijn indien aan volgende voorwaarden is voldaan:
1. het moet gaan om een geldig contract;
2. wie zich op het contract wil beroepen zal het bestaan ervan moeten kunnen bewijzen volgens de
toepasselijke bewijsregels;
3. soms gelden bijkomend wettelijke formaliteiten voor tegenstelbaarheid aan derden.
Een voorbeeld van een wettelijke formaliteit voorgeschreven op straffe van niet-tegenwerpelijkheid is de overschrijving van de akte tot overdracht van een onroerend goed in de registers van de Hypotheekbewaarder (art.
1 Hyp. W.). Zolang dit niet is gebeurd, kan de akte niet worden ingeroepen tegen derden die te goeder trouw
zijn – d.i. niet op de hoogte waren van de overeenkomst. Was de derde wel op de hoogte dat zal de overeenkomst hem toch kunnen worden tegengeworpen.
 Tegenwerpelijkheid houdt in dat het bestaan van een contract en van de gevolgen die dat contract
meebrengt voor partijen ook een invloed kan hebben op het vermogen en op het gedrag van derden.
Een voorbeeld dat de invloed van een overeenkomst op het vermogen van een derde illustreert: een
schuldeiser zal moeten aanvaarden dat zijn schuldenaar contracten sluit (bv. goederen verkoopt of wegschenkt) en hierdoor het onderpand, het vermogen waarop de schuldeiser zich kan verhalen, vermindert. De
actio pauliana stelt wel enige grenzen aan de mogelijkheden van een schuldenaar om zich te verarmen (infra).
Een voorbeeld dat de invloed van een overeenkomst op het gedrag van een derde illustreert: de derdemedeplichtigheid aan contractbreuk: de derde die bewust deelneemt aan de contractbreuk van een contractpartij kan een fout begaan die aanleiding kan geven tot buitencontractuele aansprakelijkheid op basis van
artikel 1382 BW. Deze situatie zal vaak voorkomen waar een partij A gebonden is door een overeenkomst
met B waarbij A er zich toe verbonden heeft exclusief bepaalde goederen bij B af te nemen. C is op de hoogte
van het bestaan van deze overeenkomst en neemt bewust deel aan de contractbreuk van B, bijvoorbeeld door
een overeenkomst te sluiten met B waarbij B er zich toe verbindt – in strijd met zijn overeenkomst met A –
ook van C goederen af te nemen. C zal kunnen aangesproken worden tot betaling van een schadevergoeding.
Er bestaan twee uitzonderingen op de tegenwerpelijkheid van de overeenkomst aan derden. Bij de
pauliaanse vordering en de vordering tot geveinsdverklaring zal een derde niet verplicht zijn de
externe gevolgen van een contract te eerbiedigen.
De actio pauliana
Artikel 1167 BW bepaalt dat schuldeisers in hun eigen naam mogen opkomen tegen de handelingen
die hun schuldenaar heeft verricht met bedrieglijke benadeling van hun rechten.
Bv. A heeft een schuldvordering van 100.000 euro ten aanzien van B; op een bepaald moment verkoopt B
zijn wagen die 150.000 euro waard is voor 25.000 euro aan C;
De schuldeiser kan hiertoe een pauliaanse vordering instellen tegen de persoon die heeft deelgenomen aan de bedrieglijke handeling. Met deze vordering zal de benadeelde schuldeiser vragen dat
de rechtshandeling (de verkoopovereenkomst van de wagen) hem niet tegenstelbaar wordt verklaard. Indien de rechter de vordering gegrond bevindt, betekent dit dat de schuldeiser geen rekening moet houden met de bedrieglijke rechtshandeling (A zal dan eventueel beslag kunnen laten
leggen op de wagen, ondanks dat deze zich niet meer in het vermogen van B bevindt).
Maar de rechtshandeling blijft wel geldig tussen de partijen (B en C) alsook ten aanzien van alle
andere derden die geen pauliaanse vordering instelden.
 De voorwaarden voor de pauliaanse vordering zijn:
Anterioriteit: de schuldeiser (A) heeft een vordering die dateert van vóór de bedrieglijke
rechtshandeling;
Verarming: de schuldeiser die de vordering instelt moet benadeeld zijn. Er moet sprake
zijn van een verarming van de schuldenaar of van een vermindering van de verhaalsmogelijkheden
van de schuldeiser;
Bedrog: de schuldenaar (B) heeft bedrieglijk gehandeld. Hij wist dat hij zich verarmde of
de verhaalsmogelijkheden van zijn schuldeisers beperkte;
(bij rechtshandelingen ten bezwarende titel) de persoon met wie de schuldenaar contrac-
teerde (C) was te kwader trouw – hij wist dat de schuldenaar zich bedrieglijke verarmde. Deze
voorwaarde wordt enkel gesteld indien het gaat om rechtshandelingen ten bezwarende titel, niet bij
rechtshandelingen om niet. Bij een schenking bv. is niet vereist dat de begunstigde wist of behoorde
te weten dat de schenker zich hierdoor bedrieglijk verarmde ten nadele van zijn schuldeiser.
II.
Veinzing
Bij veinzing wekken partijen naar buiten toe bewust de schijn een bepaalde rechtshandeling te stellen terwijl ze in werkelijkheid iets anders overeenkomen. De werkelijke overeenkomst wordt de
tegenbrief genoemd. Artikel 1321 BW bepaalt hierover dat ‘tegenbrieven’ enkel partijen binden,
ze werken niet tegen derden. Tussen partijen geldt dus de werkelijke overeenkomst en derden dienen hier geen rekening mee te houden. De werkelijke overeenkomst kan dus niet aan derden worden
tegengeworpen. Derden mogen zelf wel kiezen of ze zich op de schijn dan wel op de werkelijkheid
willen beroepen. Als een derde zich wil beroepen op de werkelijke (verborgen) overeenkomst, dan
zal hij de vordering tot geveinsdverklaring moeten instellen.
Veinzing kan in de vorm van een fictieve rechtshandeling en in de vorm van een vermomde rechtshandeling. Bij een fictieve rechtshandeling doen partijen alsof er een rechtshandeling is maar
spreken ze in een tegenbrief af dat hun rechtssituatie blijft als voorheen.
Bv. partijen veinzen een verkoop (om aan beslag te ontsnappen) maar komen overeen dat de oorspronkelijke
eigenaar, eigenaar blijft.
 Bij een vermomde rechtshandeling doen partijen alsof ze een bepaalde rechtshandeling stellen
maar in de tegenbrief spreken ze af om de aard van de rechtshandeling te wijzigen of bepaalde
voorwaarden te wijzigen.
Bv. een lening die wordt vermomd als schenking.
Afdeling 5. De nakoming van overeenkomsten tussen partijen
Zoals hierboven reeds uiteengezet is wat partijen zijn overeengekomen afdwingbaar. Wanneer een
contractpartij haar verbintenissen niet nakomt, pleegt deze contractbreuk.
Of er effectief sprake is van contractbreuk en de verbintenissen m.a.w. niet werden nagekomen,
zal makkelijk vast te stellen zijn indien de schuldenaar een resultaatsverbintenis had. Het volstaat
in dat geval dat het overeengekomen resultaat niet werd bereikt. Wanneer er sprake is van een
inspanningsverbintenis, zal men moeten kijken of voldoende inspanningen werden geleverd om het
beoogde resultaat te bereiken. De standaard zal hier zijn wat een normaal vooruitziend en zorgvuldig persoon in dezelfde concrete omstandigheden zou hebben gedaan.
Er zal echter slechts sprake zijn van wanprestatie wanneer de niet-nakoming van de verbintenis, de
contractpartij ook kan worden toegerekend, m.a.w. niet te wijten is aan een vreemde oorzaak of
Er moet dus sprake zijn van een toerekenbare niet-nakoming, pas dan zal de schuldenaar contractueel aansprakelijk zijn. De tegenpartij heeft dan een aantal mogelijkheden om alsnog de uitvoering van de verbintenis te bekomen.
Hij zal eerst en vooral de tegenpartij moeten in gebreke stellen. Worden de verbintenissen ook
dan nog niet nagekomen dan is uitvoering in natura het normale rechtsmiddel dat de schuldeiser
ter beschikking staat. De rechter zal dus in de eerste plaats de uitvoering in natura bevelen. Artikelen 1143 en 1144 BW maken het ook mogelijk voor de schuldeiser met machtiging van de rechter
de uitvoering in natura zelf te verrichten of te laten verrichten door een derde op kosten van de
schuldenaar die zelf in gebreke blijft.
Volstaat de uitvoering in natura niet om de schuldeiser terug in de positie te stellen waarin hij zich
zou hebben bevonden bij de correcte en tijdige nakoming van de verbintenissen dan kan de rechter
ook een bijkomende schadevergoeding opleggen.
 Soms zal uitvoering in natura onmogelijk zijn en dan kan de schuldeiser een vervangende schadevergoeding vragen. Deze schadevergoeding wordt zo begroot dat de schuldeiser in een toestand
wordt geplaatst die financieel zoveel mogelijk de toestand benadert waarin hij zich zou hebben
bevonden bij correcte en tijdige nakoming van de verbintenis.
Bij wederkerige overeenkomsten staat de schuldeiser een alternatief rechtsmiddel ter beschikking.
De schuldeiser kan dan in plaats van de uitvoering in natura, de ontbinding van de overeenkomst
vorderen, mogelijk met bijkomende schadevergoeding (art. 1184 BW).
Afdeling 6. Beëindiging van overeenkomsten
§ 1. Inleiding
Bij de beëindiging van de overeenkomst verdwijnt de overeenkomst als bron van verbintenissen.
Dit kan gebeuren met behoud van de reeds ingetreden gevolgen van de overeenkomst of met het
tenietdoen van de reeds ingetreden gevolgen zoals hieronder zal blijken.
§ 2. Opzegging
Opzegging is een rechtshandeling waarmee door eenzijdige wilsverklaring van één partij of door
de wilsovereenstemming van alle partijen voor de toekomst een einde wordt gemaakt aan de overeenkomst die partijen hadden gesloten. De reeds ingetreden rechtsgevolgen blijven behouden.
Hierbij kan een onderscheid worden gemaakt tussen de wederzijdse opzegging en de eenzijdige
opzegging.
Bij een wederzijdse opzegging gaan partijen met wederzijdse toestemming hun overeenkomst
zonder terugwerkende kracht beëindigen. Dit is uiteraard op elk ogenblik mogelijk.
De eenzijdige opzegging is een wijze van eenzijdig beëindigen van de overeenkomst waarbij
voor de toekomst een einde wordt gemaakt aan de rechtsverhouding. Dit eenzijdig beëindigen
vormt een uitzondering op het principe van artikel 1134 BW dat de overeenkomst partijen tot wet
strekt. De eenzijdige opzegging is een eenzijdige rechtshandeling waarbij een contractpartij aan
een andere contractpartij ter kennis brengt dat zij definitief en dadelijk of na verloop van een bepaalde termijn een rechtsbetrekking die tussen hen bestaat wenst te beëindigen.
 Eenzijdig opzeggen is in principe niet mogelijk, maar op dit principe bestaan belangrijke uitzonderingen:
1. voor overeenkomsten die in de tijd gespreide prestaties inhouden en gesloten zijn voor onbepaalde tijd, wordt de mogelijkheid om eenzijdig op te zeggen geacht steeds aanwezig te zijn;
2. daarnaast bestaan ook wettelijke uitzonderingen op dit principe. Bij lastgeving bijvoorbeeld,
wordt in artikel 2004 BW bepaald dat aan de lastgever steeds de bevoegdheid toekomt de lastgevingsovereenkomst te beëindigen. Ook de opdrachtgever bij een aannemingsovereenkomst heeft
een opzeggingsrecht (art. 1794 BW);
3. ten slotte zijn ook conventionele afwijkingen mogelijk. Partijen kunnen overeenkomen dat aan
een contractant de bevoegdheid toekomt om een partijbeslissing te nemen over de beëindiging van
het contract. Deze contractueel bedongen opzegmogelijkheid kan zowel ad nutum (zonder motivering) worden bedongen als om een contractueel bepaalde reden.
§ 3. Nietigheid
De nietigheid van rechtshandelingen kwam hiervoor reeds uitvoerig aan bod. Nietigheid sanctioneert de overtreding van (dwingende) rechtsregels die gelden bij de totstandkoming van de overeenkomst.
Een overeenkomst die nietig wordt verklaard, wordt geacht nooit te hebben bestaan: de overeenkomst en al haar gevolgen worden uitgewist. Niet alleen zal de overeenkomst naar de toekomst toe
geen gevolgen meer sorteren, ook de gevolgen die reeds plaatsvonden, worden uitgewist.
Qua gevolgen vertoont de nietigheid van de overeenkomst belangrijke gelijkenissen met de ontbinding met dit belangrijke verschil dat bij de ontbinding een geldige overeenkomst heeft bestaan,
wat bij de nietigheid niet het geval is.
§ 4. Ontbinding
Ontbinding is een vorm van beëindiging van de overeenkomst, die de niet - of gebrekkige uitvoering van een overeenkomst sanctioneert.
Ook ontbinding heeft in de regel terugwerkende kracht, wat betekent dat de gevolgen van de
overeenkomst ook voor het verleden worden uitgewist. In wederkerige contracten is de ontbindende
voorwaarde altijd stilzwijgend begrepen, voor het geval dat een van beide partijen haar verbintenis
niet nakomt (art. 1184 BW). Dit houdt in dat de schuldeiser van de verbintenis die niet werd nagekomen, de ontbinding van de overeenkomst mag vragen (in plaats van uitvoering in natura of bij
wijze van equivalent), eventueel aangevuld met schadevergoeding. Ontbinding kan ‘gerechtelijk’
of ‘buitengerechtelijk’ plaats vinden.
 Gerechtelijke ontbinding houdt in dat een rechter de ontbinding uitspreekt. Deze voorafgaandelijke tussenkomst van de rechter is de regel.
In bepaalde uitzonderlijke gevallen wordt echter aanvaard dat de ontbinding ook buitengerechtelijk kan, zonder de voorafgaande machtiging van de rechter, op eenzijdige verklaring van een partij.
In dit geval blijft wel altijd een a posteriori redelijkheidscontrole door de rechter mogelijk. Voorwaarden hiervoor zijn:
een voldoende ernstige contractuele wanprestatie;
de rechterlijke machtiging die in de regel is vereist is zinloos (bv. omdat elke verdere uitvoering van de overeenkomst onmogelijk is geworden);
de schuldeiser stelt de schuldenaar in gebreke;
de schuldeiser geeft op ondubbelzinnige wijze aan de schuldenaar te kennen dat hij de overeenkomst wenst te ontbinden en motiveert deze eenzijdige ontbinding (geeft aan welke de
verweten wanprestatie is).
Partijen kunnen ook een uitdrukkelijk ontbindend beding in hun overeenkomst opnemen. Een
uitdrukkelijk ontbindend beding laat toe de overeenkomst te beëindigen zonder voorafgaandelijke
rechterlijke machtiging bij bepaalde, contractueel omschreven, wanprestaties.
Ook bij een uitdrukkelijk ontbindend beding blijft vereist dat de schuldeiser van de verbintenis die
niet werd nagekomen, dit beding inroept. De overeenkomst wordt niet automatisch ontbonden door
de wanprestatie. Er blijft een ontbindingsbeslissing nodig en een kennisgeving: de schuldeiser moet
de schuldenaar op de hoogte brengen van zijn beslissing. Ook bij een uitdrukkelijk ontbindend
beding blijft controle achteraf door de rechter mogelijk die o.m. kan nagaan of wel aan alle toepassingsvoorwaarden voor het inroepen van het beding was voldaan.
Een rechtshandeling kan in bepaalde gevallen van rechtswege en in principe zonder terugwerkende
kracht worden beëindigd, wanneer een essentiële geldigheidsvoorwaarde, haar voorwerp of haar
oorzaak, later verdwijnt. 6
Het Hof van Cassatie heeft zelfs aanvaard dat het verval van verbintenissen wegens het wegvallen
 van hun voorwerp een algemeen rechtsbeginsel is. 7 De grondslag van dit beginsel kan worden gezocht in het fundamentele beginsel dat niemand tot het onmogelijke kan gehouden zijn. Door het
materieel of juridisch tenietgaan van het voorwerp kan de verbintenis niet langer in natura worden
uitgevoerd en komt ze te vervallen. Ook de overeenkomst kan geen bestaansreden meer hebben
wanneer een gebeurtenis het wegvallen van het voorwerp van de kenmerkende verbintenis veroorzaakt en zodoende de verdere uitvoering van de overeenkomst onmogelijk maakt.
 Hoofdstuk III. Bijzondere overeenkomsten
Afdeling 1. Koop
De koop-verkoop is een overeenkomst waarbij een persoon (de verkoper) zich ertoe verbindt de
eigendom van een zaak over te dragen aan een ander persoon (de koper) tegen een prijs in geld die
de koper zich verbindt jegens de verkoper te betalen (art. 1582 BW). De vereiste van een prijs in
geld maakt het mogelijk om de koop te onderscheiden van een ruilovereenkomst. In dat laatste
geval vindt er een dubbele overdracht van eigendomsrecht plaats (art.1702). Een ruil tegen geld
maakt dus wel een koopovereenkomst uit. Het verschil met een schenking is de intentie: in tegenstelling tot koop is er bij een schenking sprake van een animus donandi.
Ook voor koopovereenkomsten gelden de hierboven uiteengezette geldigheidsvereisten voor
rechtshandelingen (geldige wilsovereenstemming, bekwaamheid, voorwerp, oorzaak). Een koopovereenkomst is een overeenkomst die ontstaat door loutere wilsovereenstemming (art. 1583 BW).
Een koop kan dus mondeling worden voltrokken en is geldig, maar partijen moeten er wel rekening
mee houden dat er in dat geval bewijsmoeilijkheden kunnen rijzen.
Voor de tegenwerpelijkheid aan derden volstaat de loutere wilsovereenstemming niet. Wat de
onroerende goederen betreft: daar geldt als regel dat de verkoop van een onroerend goed in zijn
geheel moet worden overgeschreven in de registers van de hypotheekbewaarder (art. 1 Hyp. W.)
om tegenwerpelijk te zijn aan derden te goeder trouw.
Omdat alleen vonnissen, authentieke akten of erkende (in rechte of door de notaris) onderhandse
akten kunnen worden overgeschreven (art. 2 Hyp. W.), houdt deze verplichting eigenlijk onrechtstreeks de verplichting in de verkoop van een onroerend goed vast te leggen of te laten vastleggen
in één van deze vormen.
Voor de roerende goederen, speelt artikel 2279 BW: bezit geldt als titel. Artikel 1141 BW bepaalt
bovendien dat, indien de zaak die men zich achtereenvolgens verbonden heeft te geven of te leveren
aan twee personen, een zuiver roerende zaak is, degene van beiden, die in het werkelijk bezit ervan
gesteld is, de voorkeur heeft en de eigenaar ervan blijft, ook al is zijn titel van latere datum, op
voorwaarde dat zijn bezit te goeder trouw is.
 § 2. Overdracht van eigendom en risico
Als algemene regel kan worden gesteld dat eigendom van de verkochte zaak overgaat op het ogenblik van het sluiten van de overeenkomst. Overdracht van eigendom gebeurt dus door de loutere
wilsovereenstemming en is niet afhankelijk van levering of van betaling.
Er zijn echter uitzonderingen op deze regel. Zo zal:
– bij soortgoederen de eigendom pas overgaan bij individualisering (art. 1585 BW). Soortgoederen
zijn bijvoorbeeld graan, steenkool, stookolie. Hier moet de gekochte hoeveelheid eerst worden ‘geindividualiseerd’ (geteld, gewogen, gemeten) vooraleer de eigendom kan overgaan;
– bij toekomstige zaken de eigendom pas overgaan bij het ontstaan van de zaak.
Partijen kunnen ook contractueel afwijken van deze regel. De clausule van eigendomsvoorbehoud
komt verder aan bod. Eigendom en risico gaan in de regel samen over. Dit betekent dat ook het
risico, behoudens afwijkende overeenkomst, overgaat bij het sluiten van de overeenkomst.
Deze regel is vooral van belang bij het tenietgaan van de verkochte zaak door overmacht vóór de
levering (bv. de gekochte auto wordt zwaar beschadigd door hagel nog voor hij werd geleverd). In
een wederkerige overeenkomst leidt het tenietgaan van het voorwerp van een verbintenis door overmacht normaal gezien ook tot het tenietgaan van de verbintenis van de tegenpartij (res perit debitori).
Bij wederkerige overeenkomsten waarbij een verbintenis om iets te geven wordt aangegaan, geldt
echter de bijzondere regel van artikel 1138 lid 2 BW. Hoewel de verkoper niet meer zal kunnen
leveren, zal de koper toch niet bevrijd zijn. Hij draagt immers het risico. Hier geldt dus de regel res
perit creditori. Deze regel wordt door de meerderheid verklaard doordat eigendom en risico samen
overgaan. De koper draagt het risico omdat hij al eigenaar is, ook al werd de zaak nog niet geleverd
en werd deze nog niet betaald. Zo is het mogelijk dat de koper de prijs toch zal moeten betalen van
een zaak die hij nooit heeft gekregen.
Partijen kunnen vrij afwijken van deze regels. Ze kunnen bepalen dat eigendom en/of risico pas op
een later tijdstip zal overgaan. Vaak zal een clausule worden opgenomen waarin wordt bepaald dat
de eigendom pas zal overgaan bij de volledige betaling van de prijs. Deze clausule wordt opgenomen om de verkoper in een betere positie te plaatsen, bijvoorbeeld in geval van faillissement. Artikel 101 Faill. W. aanvaardt dat de onbetaalde verkoper roerende goederen kan terugvorderen voor
zover het eigendomsvoorbehoud schriftelijk werd overeengekomen uiterlijk op het ogenblik van
 de levering van de goederen. De goederen moeten zich wel nog in natura bevinden bij de schuldenaar en mogen niet onroerend geworden zijn door incorporatie, noch vermengd zijn met een
ander onroerend goed.
§ 3. Verbintenissen van de verkoper
a) Levering
De verbintenis te leveren houdt in dat de verkoper de verkochte zaak overdraagt in de macht en in
het bezit van de koper (art. 1604 BW). Zoals hierboven omschreven staat de levering volledig los
van de overdracht van eigendom. Eigendomsoverdracht gebeurt zoals vermeld in de regel bij de
totstandkoming van de koopovereenkomst.
Richtlijnen over hoe de levering moet gebeuren, kunnen worden teruggevonden in de artikelen
1605-1607 BW. Voor roerende goederen kan levering gebeuren door materiële afgifte van de zaak.
Voor onroerende goederen door afgifte van de sleutels of titels van eigendom.
Partijen kunnen hier echter contractueel van afwijken. Als contractueel niets anders is bepaald, dan
moet de zaak worden geleverd op de plaats waar het verkochte goed zich bevond (art. 1609 BW).
Bij roerende goederen zal dit meestal bij de verkoper zijn. De koper zal dan ook instaan voor kosten
van afhaling en transport.
b) Vrijwaring voor uitwinning
De koper moet na zijn aankoop het rustig genot van de zaak kunnen hebben. Daarom moet de
verkoper niet alleen de zaak leveren, hij moet de koper ook ‘vrijwaren tegen uitwinning’ (art. 1626
BW). Uitwinning houdt in dat de koper gestoord wordt in het rustig genieten van zijn eigendom.
Vrijwaring voor eigen daad
Dit houdt in dat de verkoper zowel voor als na de verkoop geen handelingen mag stellen die een
vermindering of aantasting van het eigendomsrecht of het vreedzaam bezit van de koper zou inhouden. De verkoper mag de koper noch feitelijk, noch juridisch storen.
 Een feitelijke stoornis is elke handeling die gesteld wordt door de verkoper of door zijn rechtsopvolger ten algemenen titel die het rustig en vreedzaam genot van de koper verstoort zonder dat de
verkoper zich daartoe op een recht op de verkochte zaak beroept.
Bv. de verkoper verkoopt zijn kapperszaak maar begint twee weken later een nieuwe zaak een paar straten
verder.
Een rechtsstoornis houdt in dat de verkoper of zijn rechtsopvolger ten algemenen titel zich gaat
beroepen op een zakelijk of persoonlijk recht dat hij (mogelijks legitiem) heeft op de verkochte
zaak.
Bv. de verkoper beroept zich achteraf op een pachtrecht om zijn schapen op de grond te laten grazen die hij
net aan een landbouwer heeft verkocht zonder dit te mee te delen.
II.
Vrijwaring voor daden van derden
Dit houdt in dat de verkoper de koper moet helpen vermijden dat zijn bezit wordt gestoord door de
daden van derden (art. 1626 BW). Dit betekent dat de verkoper de koper moet informeren over de
lasten die het verkochte goed bezwaren; dat hij de koper in rechte moet bijstaan wanneer hij door
een derde dreigt te worden uitgewonnen.
In tegenstelling tot wat geldt voor de vrijwaring voor eigen gebreken, geldt de vrijwaring voor
daden van derden enkel voor rechtsstoornissen (bv. derde beweert eigenaar te zijn van de zaak). De
verkoper moet niet instaan voor feitelijke stoornissen (bv. nachtlawaai).
III.
Vrijwaring voor verborgen gebreken
Begrip en voorwaarden
De verkoper moet ook instaan voor verborgen gebreken. Wanneer de gebreken onmiddellijk zichtbaar zijn, dan moet de koper protesteren bij levering (bv. wanneer een aantal ramen blijken gebroken te zijn) of wat geleverd werd niet overeenstemt met wat werd besteld (bv. zwarte i.p.v. witte
wagen). Wanneer de koper niet protesteert, wordt hij geacht de goederen te aanvaarden. De koper
moet wel een redelijke termijn hebben om de goederen te onderzoeken.
Gaat het om gebreken die pas later aan het licht komen, dan moet de verkoper hiervoor instaan
wanneer aan een aantal voorwaarden werd voldaan (art. 1641 e.v. BW):
 1. het moet gaan om een gebrek. Een gebrek houdt in dat dit de zaak ongeschikt maakt tot het
gebruik waartoe men ze bestemt of dat dit het gebruik zodanig vermindert dat de koper,
indien hij het gebrek had gekend, de zaak niet of slechts voor een mindere prijs zou hebben
gekocht (art. 1641 BW).
2. het gebrek moet voldoende ernstig zijn; De rechter die hier moet over oordelen zal rekening houden met een normaal gebruik van de zaak of met het door de partijen bedongen
gebruik. Het gebrek hoeft de zaak daarom niet noodzakelijk definitief onbruikbaar te maken, een zekere tijd kan voldoende zijn.
3. het gebrek moet minstens in de kiem bestaan op het ogenblik dat het risico overgaat naar
de koper. Deze anterioriteitsvereiste houdt in dat de verkoper niet moet instaan voor gebreken die zijn ontstaan na het sluiten van de overeenkomst.
4. het gebrek mocht niet bekend zijn aan de koper. De koper die op de hoogte was van het
gebrek kan geen vrijwaring meer inroepen.
5. de koper roept het gebrek in tegen de verkoper binnen een korte termijn na de vaststelling
van dit gebrek. De koper moet de vordering (zowel tot ontbinding als tot schadevergoeding)
instellen binnen een korte tijd (art. 1648 BW). Deze termijn zal door de feitenrechter worden bepaald, die rekening zal houden met de concrete omstandigheden, zoals de aard van
het gebrek, de hoedanigheid van partijen, de aard van de betrokken goederen enz.
Actiemogelijkheden koper
De koper die een verborgen gebrek ontdekt kan ofwel het goed teruggeven en dan krijgt hij de
volledige prijs en de door de koop veroorzaakte kosten terug ofwel behoudt hij het goed en krijgt
een deel van de prijs terug (art. 1644 BW).
De koper kan deze vorderingen instellen ongeacht of de verkoper te goeder trouw of te kwader
trouw was. Ook de verkoper te goeder trouw (die niet op de hoogte was van het gebrek) zal (een
stuk van) de prijs moeten terugbetalen.
Wanneer de verkoper te kwader trouw was, zal hij echter niet enkel de prijs moeten terugbetalen
maar is hij ook een volledige schadevergoeding verschuldigd. Hij zal het door de koper geleden
verlies moeten vergoeden en ook de schade die door het gebrek in de zaak aan de koper of aan
andere goederen zou zijn veroorzaakt.
 Voor de beroepsverkoper (hieronder valt o.m. de fabrikant en de gespecialiseerde verkoper) geldt
een (weerlegbaar) vermoeden dat hij op de hoogte was van het gebrek. Als algemene regel geldt
een vermoeden van goede trouw. Door de omkering van dit vermoeden maakt de rechtspraak het
de koper makkelijker. Het zal nu aan de verkoper zijn te bewijzen dat hij geen kennis kon hebben
van het gebrek.
§ 4. Verbintenissen van de koper
a) Zaak in ontvangst nemen
De koper moet de zaak in ontvangst nemen, behalve wanneer er gebreken worden vastgesteld. De
koper kan dus maar verplicht worden de zaak te aanvaarden als de verkoper aan zijn leveringsplicht
voldoet en een zaak levert die conform is – overeenstemt met wat werd overeengekomen. Ontvangst gebeurt op de plaats van de levering en kosten van afhaling worden door de koper gedragen.
b) Prijs betalen
De koper moet ook de prijs betalen. Partijen kunnen vrij overeenkomen waar en wanneer dit moet
gebeuren (art. 1650 BW). Werd niets contractueel bepaald, dan moet dit gebeuren op de plaats en
het tijdstip van levering (art. 1651 BW).
c) Kosten betalen
Naast de prijs moet de koper ook de kosten die gepaard gaan met de koop betalen (bv. de aktekosten
bij een notariële akte, registratiekosten) (art. 1593 BW).
 § 5. Bijzondere verkoopovereenkomsten
De hierboven geschetste regeling is de algemene regeling. Er bestaan echter tal van bijzondere
regels, waar in bepaalde gevallen rekening mee moet worden gehouden. Deze regels kunnen afwijken van de hierboven vermelde regeling of bovenop de hierboven vermelde regeling komen.
a) Consumentenkoop
I. Toepassingsgebied
Sinds 1 januari 2005 geldt een bijzondere regeling voor de consumentenkoop (art. 1649bis-octies
BW). Deze regeling vindt toepassing wanneer consumptiegoederen worden verkocht door een
verkoper aan een consument, zoals gedefinieerd in artikel 1649bis § 2 BW.
De hiervoor geschetste regeling blijft dus van toepassing op de verkopen tussen professionelen
alsook op de verkopen tussen particulieren. Bovendien wordt ook aangenomen dat de hierboven
geschetste gemeenrechtelijke regeling opnieuw toepassing vindt na afloop van de hieronder geschetste waarborgperiode van twee jaar.
II. Rechten van de consument
De verkoper moet aan de consument een goed leveren dat in overeenstemming is met de overeenkomst. Hij is aansprakelijk voor elk gebrek aan overeenstemming dat bestaat bij de levering van de
goederen en dat zich manifesteert binnen een termijn van twee jaar te rekenen vanaf de levering
(art. 1649quater BW).
De consument zal de rechtsvordering moeten instellen binnen het jaar na de dag waarop hij het
gebrek aan overeenstemming heeft vastgesteld, maar die termijn mag nooit korter zijn dan de termijn van twee jaar na levering (art. 1649quater BW). Dit betekent dat als de consument het gebrek
aan overeenstemming vaststelt anderhalf jaar na levering, hij daarna nog een jaar zal hebben om
zijn vordering in te stellen. Ontdekt hij het gebrek een maand na levering dan zal hij nog 23 maanden hebben om zijn vordering in te stellen.
Volgens de gewone regels zou het aan de consument zijn om te bewijzen dat het gebrek bestond
bij de levering. De wet beschermt de consument echter door een weerlegbaar vermoeden te creëren
dat het gebrek aan overeenstemming al aanwezig was bij de levering indien het zich binnen een
termijn van zes maanden vanaf de levering manifesteert (art. 1649quater § 4 BW). Na deze termijn
kan de consument zijn vordering nog steeds instellen maar de bewijslast zal dan bij de consument
liggen.
 Overeenstemming betekent dat het goed (art. 1649ter § 1 BW):
1° in overeenstemming is met de door de verkoper gegeven beschrijving ervan en de eigenschappen bezit van de goederen die de verkoper aan de consument als monster of als model heeft getoond;
2° geschikt is voor elk bijzonder door de consument gewenst gebruik dat deze aan de verkoper
bij het sluiten van de overeenkomst heeft medegedeeld en dat de verkoper heeft aanvaard;
3° geschikt is voor het gebruik waartoe goederen van dezelfde soort gewoonlijk dienen;
4° de kwaliteit en prestaties biedt die voor goederen van dezelfde soort normaal zijn en die de
consument redelijkerwijs mag verwachten, gelet op de aard van het goed en op de eventuele door
de verkoper, de producent of diens vertegenwoordiger publiekelijk gedane mededelingen over de
bijzondere kenmerken ervan, namelijk bij de reclame en de etikettering.
Bij een gebrek aan overeenstemming heeft de consument recht op (art. 1649quinquies BW):
– hetzij de herstelling of de vervanging van het goed (in eerste instantie);
– hetzij een prijsvermindering of ontbinding van de overeenkomst (als subsidiaire vorderingsmogelijkheden).
Daarnaast kan de consument steeds schadevergoeding vragen. Anders dan in het gemene kooprecht
zijn de remedies dus niet beperkt tot prijsvermindering of ontbinding. De consument heeft in eerste
instantie recht op het kosteloze herstel of de vervanging van het goed (behalve wanneer dit onmogelijk of buiten verhouding is). Als hij geen aanspraak kan maken op herstel of vervanging dan kan
hij een prijsvermindering eisen of de ontbinding van de koop (behalve als het om een gebrek van
geringe betekenis gaat).
III. Band met de gemeenrechtelijke regeling
De regeling voor een ‘consumentenkoop’ wijkt op belangrijke punten af van de hiervoor geschetste
gemeenrechtelijke regeling. Er wordt geen onderscheid meer gemaakt tussen verborgen en zichtbare gebreken. De verkoper moet instaan voor elk gebrek aan overeenstemming dat bestaat bij de
levering. Het in ontvangst nemen van de zaak betekent bij een consumentenkoop niet dat de consument de zichtbare gebreken aanvaardt en dat hij daardoor geen vervanging/herstel of in subsidiaire orde prijsvermindering of ontbinding meer zal kunnen vorderen.
De regeling ‘consumentenkoop’ vindt zijn oorsprong in een Europese richtlijn. Bij het omzetten
van deze richtlijn in het Belgisch recht heeft onze wetgever ervoor geopteerd deze regeling gewoon
naast de reeds bestaande regeling in te schrijven in het Burgerlijk Wetboek met als gevolg dat beide
 regelingen nu naast elkaar bestaan en niet goed op elkaar werden afgestemd.
Ook voor de consument blijft de gemeenrechtelijke regeling echter van belang. Wanneer een gebrek zich manifesteert meer dan twee jaar na de levering zal de consument immers geen rechten
meer kunnen putten uit de regeling consumentenkoop. Hij zal dan wel opnieuw beroep kunnen
doen op de hiervoor uiteengezette gemeenrechtelijke regeling inzake verborgen gebreken waar dergelijke beperkte waarborgtermijn niet geldt.
b) Overeenkomsten op afstand
Wanneer een consument een overeenkomst op afstand sluit met een onderneming -d.w.z. zonder
de gelijktijdige fysieke aanwezigheid van de onderneming en de consument - geniet hij bijkomend
van de bescherming die de artikelen VI.45 et seq. van het WER hem bieden (infra).
c) Overeenkomsten buiten de verkoopruimten
Ook de consument die buiten de verkoopruimten van de onderneming een overeenkomst sluit (voor
het toepassingsgebied, zie art. I.8, 31° WER (definitie buiten verkoopruimten gesloten overeenkomst) en art. VI.66 WER), geniet een bijkomende bescherming. Deze bescherming wordt in de
artikelen VI.64 et seq. WER uiteengezet (infra).
 Afdeling 2. Huur
Ons Burgerlijk Wetboek maakt binnen Titel VIII. Huur een onderscheid tussen huur van goederen
en huur van werk (art. 1708 BW). In dit hoofdstuk wordt ingegaan op de huur van goederen; het
volgende hoofdstuk, aanneming behandelt een belangrijke vorm van huur van werk.
Huur van goederen is een contract waarbij de ene partij zich verbindt om aan de andere het genot
van een zaak te doen hebben gedurende een bepaalde tijd en tegen een bepaalde prijs die deze
laatste zich verbindt te zullen betalen (art. 1709 BW).
De huurder heeft een schuldvordering (persoonlijke vordering) tegen de verhuurder. Hij kan van
de verhuurder de uitvoering van een prestatie eisen: het verstrekken van het gebruik en het verzekeren van het rustig genot van het gehuurde goed. De huurder heeft echter geen zakelijk recht t.a.v.
iedereen op het gehuurde goed.
De artikelen 1714-1762bis BW gelden voor alle soorten huurcontracten (bv. voor de huur van roerende goederen zoals doe-het-zelf-machines of fietsen). Er zijn bijzondere regels voor specifieke
huurcontracten: woninghuur wordt geregeld door de Wet van 20 februari 1991 (ingevoegd na art.
1762bis BW); handelshuur door de Wet van 30 april 1951 (ingevoegd na de bepalingen inzake
woninghuur in het BW). Deze komen hier verder niet aan bod. Ook de specifieke regels voor pacht
blijven buiten beschouwing.
§ 2. Verbintenissen van de verhuurder (art. 1719 e.v. BW)
a) Verhuurde goed leveren
Dit houdt in dat de verhuurder de verhuurde zaak ter beschikking stelt van de huurder. Partijen
kunnen het gehuurde goed best duidelijk beschrijven om discussies te vermijden of al dan niet
voldaan is aan de leveringsplicht. Ook het toebehoren dat nodig is om het gebruik van de zaak
mogelijk te maken, moet mee geleverd worden.
Het verhuurde goed moet ook in goede staat worden geleverd zodat het tot het gebruik kan dienen
waarvoor het bestemd is (art. 1720 BW). Partijen kunnen hiervan afwijken en – soms als tegenhanger van een lagere huurprijs – bedingen dat de huurder het goed aanvaardt in de staat waarin het
zich bevindt.
 b) Verhuurde goed onderhouden
De verhuurder moet het goed ook onderhouden en de nodige herstellingen doen (art. 1719, 2° en
1720 BW). Hij moet het zo onderhouden dat het kan dienen voor het gebruik waartoe het bestemd
is en hij moet ook alle herstellingen uitvoeren die nodig zijn opdat de huurder het volle genot van
de zaak zou kunnen hebben.
De verhuurder moet bv. herstellingen aan daken, muren, vloeren en trappen uitvoeren; omheiningen en afsluitingen verzorgen. Hij moet echter geen herstellingen verrichten voor schade die werd
veroorzaakt door de schuld van de huurder. Partijen mogen ook van deze verplichtingen contractueel afwijken.
c) Rustig genot verzekeren
Dit houdt in dat de verhuurder de huurder moet vrijwaren voor zijn eigen daad, voor daden van
derden en voor gebreken van de zaak.
De verhuurder zal tekortkomen aan zijn vrijwaringsplicht als hij door feitelijke of rechtsstoornissen
het rustig genot van de huurder belemmert. Hij mag bijvoorbeeld in de loop van de huur het goed
niet met een erfdienstbaarheid belasten (rechtsstoornis); hij mag ook het huis niet onbewoonbaar
maken onder het mom dat de huur niet werd betaald (feitelijke stoornis).
Verder moet de verhuurder de huurder vrijwaren tegen de rechtsstoornis door derden: bijvoorbeeld
een derde die een eigendomsrecht laat gelden op (een deel van) het onroerend goed. Deze verplichting houdt o.a. in dat de verhuurder, als hij het goed vrijwillig verkoopt, aan de verkrijger de verplichting oplegt de lopende huur na te komen. Voor feitelijke stoornissen door derden moet de
verhuurder niet instaan.
 § 3. Verbintenissen van de huurder
a) Goed gebruiken als goed huisvader (art. 1728, 1° BW)
De huurder moet het goed gebruiken als een goed huisvader en volgens de bestemming die bij het
huurcontract aan het goed werd gegeven of die, bij gebreke van contractuele bepalingen daaromtrent, naargelang de omstandigheden wordt vermoed (art. 1728, 1° BW).
Artikel 1752 BW verplicht de huurder het pand van genoegzaam huisraad te voorzien (de stofferingsplicht) of een andere vorm van zekerheid te stellen. Artikel 20, 1° Hypotheekwet bepaalt immers dat de
huurgelden bevoorrecht zijn op al wat het huis stoffeert (het zgn. voorrecht van de verhuurder). Zonder
de stofferingsplicht zou het voorrecht van de verhuurder weinig zin hebben. Indien de huurder niet voldoet aan de stofferingsplicht en geen andere zekerheid stelt ten voordele van de verhuurder, kan hij uit
het pand worden gezet.
c) Huurprijs betalen (art. 1728, 2° BW)
De huurder moet ook op regelmatige tijdstippen de huurprijs betalen. De vervaldag wordt gewoonlijk contractueel bepaald.
In de meeste contracten wordt indexatie voorzien. Dit is een aanpassing van de huurprijs in functie van de inflatie. Indexatie is niet verplicht. Indien dit niet werd voorzien, zal de huurprijs onaangepast blijven gedurende de hele duurtijd van het contract, tenzij beide partijen ermee akkoord gaan
de prijs aan te passen. Is er wel indexatie voorzien, dan is artikel 1728bis BW van toepassing
(dwingend recht). Dit artikel bepaalt wanneer de huurprijs mag worden aangepast en bepaalt ook
de formule voor het berekenen van de nieuwe prijs. Deze formule is een maximum. Partijen kunnen
wel een voor de huurder voordeligere formule overeenkomen.
d) Zaak bij einde huur terugbezorgen (art. 1730-1735 BW)
Bij het einde van de huurovereenkomst moet de huurder het goed teruggeven in de staat waarin hij
het gekregen heeft, behoudens onvermijdelijke slijtage door normaal gebruik. Het zal dus van groot
belang zijn om te weten in welke staat het goed zich bevond toen de huurder het kreeg. De partijen
zijn verplicht een gedetailleerde (omstandige) plaatsbeschrijving op te stellen (art. 1730 BW). Indien geen plaatsbeschrijving werd opgemaakt, bepaalt artikel 1731 BW dat het goed wordt vermoed
 door de huurder te zijn ontvangen in de staat waarin het zich bevindt op het einde van de huur.
Bij brand rust er een vermoeden van aansprakelijkheid op de huurder (art. 1733 BW). De huurder
kan zich wel bevrijden indien hij kan aantonen dat de brand is ontstaan door overmacht of door een
andere externe oorzaak. Deze aansprakelijkheidsregel vindt zijn oorsprong in de teruggaveplicht
van de huurder.
§ 4. Duur en einde
a) Bepaalde duur
Is de overeenkomst schriftelijk, dan kan de huurtijd contractueel worden overeengekomen met een
maximumtermijn van 99 jaar. Contracten met een langere duur zijn nietig. Bij deze overeenkomsten eindigt de huur in principe als de overeengekomen termijn is verstreken. Er is geen opzegging
nodig (art. 1737 BW). Maar als de huurder na het einde van de termijn in het gehuurde goed blijft
en de verhuurder zich daar niet tegen verzet, dan is er sprake van een stilzwijgende wederinhuring
tegen dezelfde voorwaarden als het oorspronkelijke huurcontract, ook wat betreft de duur van het
contract (art. 1738 BW).
b) Onbepaalde duur
Mondelinge overeenkomsten zijn steeds van onbepaalde duur, maar ook schriftelijke overeenkomsten kunnen van onbepaalde duur zijn. Dan gaat men ervan uit dat deze contracten zijn aangegaan
per maand (art. 1736 BW). Beëindiging is mogelijk mits het respecteren van een opzeggingstermijn
van één maand. In de schriftelijke overeenkomsten kan in een andere regeling worden voorzien –
zo is het bijvoorbeeld perfect mogelijk te bepalen dat een opzeggingstermijn van zes maanden moet
worden nageleefd.
 Afdeling 3. Aanneming
Zoals hoger reeds aangegeven, bestaat in ons recht naast de huur van goederen (1709 BW) ook de
huur van werk. Huur van werk is een contract waarbij de ene partij zich verbindt om iets te verrichten voor de andere partij, tegen betaling van een tussen hen bedongen prijs (art.1710 BW). Met
de huur van werk kan men de huur van arbeid of de huur van diensten aanduiden (art.1779 BW) .
Wanneer arbeid wordt verricht onder het gezag, leiding en toezicht van een opdrachtgever of werkgever is sprake van een arbeidsovereenkomst die in detail door het arbeidsrecht wordt geregeld en
hier verder niet aan bod komt.
Aanneming daarentegen kan worden gedefinieerd als een overeenkomst waarbij de ene partij (de
opdrachtgever) de andere partij (de aannemer) ermee belast een werk uit te voeren door materiële
of intellectuele handelingen te stellen tegen vergoeding, zonder in ondergeschikt verband te staan
ten aanzien van de opdrachtgever.
De aannemer kan zowel met de uitvoering van een materiële opdracht worden belast als met het
leveren van een intellectuele prestatie. Aannemingsovereenkomsten omvatten een zeer ruime
waaier van overeenkomsten, zo o.m. de voor de hand liggende aanneming van bouwwerken maar
ook het verstrekken van een wetenschappelijk advies, het stellen van een diagnose of het voeren
van een publiciteitscampagne op vraag van een politicus vallen onder ‘aanneming van werk’.
De wettelijke regeling van aannemingsovereenkomsten is beperkt. Er zijn weinig dwingende en
aanvullende bepalingen. De belangrijkste bepalingen kunnen worden teruggevonden in de artikelen
Voor specifieke categorieën aannemingsovereenkomsten bestaat wel een meer uitgebreide wettelijke regeling, bijvoorbeeld voor reiscontracten (Wet 16 februari 1994 tot regeling van het contract tot reisorganisatie en reisbemiddeling) of voor de aanneming van te bouwen woningen (Wet
9 juli 1971 tot regeling van de woningbouw en de verkoop van te bouwen of in aanbouw zijnde
woningen).
 § 2. Verplichtingen opdrachtgever en aannemer
De aannemer moet het werk goed uitvoeren, volgens de plannen van de bouwheer en volgens de
regels van de kunst. Hij moet het werk ook tijdig uitvoeren en hij moet de zaak leveren. Leveren is
de materiële handeling waarbij de aannemer het werk in de macht stelt van de opdrachtgever.
De opdrachtgever moet het werk mogelijk maken. Hij moet ook de prijs tijdig en volgens de contractuele afspraken betalen. Ten slotte moet hij het werk in ontvangst nemen en aanvaarden.
Het werk mogelijk maken houdt in dat de opdrachtgever moet doen wat nodig is om het werk van
de aannemer mogelijk en makkelijker te maken, zo bijvoorbeeld moet hij zorgen voor de nodige
vergunningen en het terrein toegankelijk maken.
Hij moet het werk in ontvangst nemen en het ook aanvaarden (‘oplevering’). Oplevering is de
eenzijdige rechtshandeling waarbij de opdrachtgever de werken goedkeurt. Dit goedkeuren van het
werk zorgt ervoor dat de (lichte) zichtbare gebreken worden gedekt.
De aansprakelijkheid van de aannemer eindigt normaal bij de aanvaarding van de werken. Bij de
aanneming van bouwwerken dekt de aanvaarding echter enkel de lichte zichtbare gebreken. Voor
grove gebreken blijven aannemer en architect nog gedurende 10 jaar na oplevering aansprakelijk
(art. 1792 BW en 2270 BW). Voor de lichte verborgen gebreken zal de aansprakelijkheidsvordering
tijdig moeten worden ingesteld na het ontdekken van het gebrek maar het is niet uitgesloten dat dit
nog kan na het verstrijken van de termijn van tienjarige aansprakelijkheid.
§ 3. Onderscheid met lastgeving
De aannemer stelt geen rechtshandelingen in naam en voor rekening van de opdrachtgever. Het is
echter wel mogelijk dat de aannemer accessoir vertegenwoordigingsbevoegdheid heeft, bv. de architect die niet alleen de plannen van het huis tekent en de werken opvolgt (aanneming) maar ook
de in naam en voor rekening van de bouwheer contracten sluit met bouwondernemingen (lastgeving). Het onderscheid zal voor een aantal aspecten van belang zijn:
1. de opdrachtgever zal niet gebonden zijn ten opzichte van derden waarmee de aannemer overeenkomsten sluit; de lastgever zal wel gebonden zijn;
2. de opdrachtgever moet niet instaan voor schade die de aannemer opliep bij de uitvoering van het
werk, de lastgever wel;
3. de rechter kan de vergoeding van de lasthebber eventueel matigen, dit is niet het geval voor het
loon dat werd overeengekomen tussen opdrachtgever en aannemer.
 Afdeling 4. Lastgeving (zie deel II: ondernemingsrecht van de cursus)
Afdeling 5. Bewaarneming
Bewaargeving is een overeenkomst, waarbij een persoon (de bewaargever) een zaak aan een ander
(de bewaarnemer) in bewaring geeft, met de verplichting de zaak te bewaren en te bewaken en ze
op eerste aanvraag in natura aan de bewaargever terug te geven.
Bewaargeving is een zakelijke overeenkomst (art. 1919 BW). Hieruit vloeit voort dat de overeenkomst slechts tot stand komt door de afgifte van de zaak. Bewaargeving gebeurt normaalgezien
om niet. Artikel 1917 BW bepaalt dat een vermoeden van kosteloosheid geldt, maar het is zeker
mogelijk een bezoldiging te bedingen. Bewaargeving kan slechts slaan op roerende lichamelijke
goederen (art. 1918 BW).
§ 2. Rechten en plichten partijen
De bewaarnemer moet de bewaring zorgzaam vervullen, alsof het om zijn eigen zaak ging (art.
1927 BW). Deze verplichting wordt strenger toegepast indien de bewaarnemer zichzelf heeft aangeboden om de zaak in bewaring te nemen, indien hij een loon voor de bewaring bedongen heeft, indien
de bewaarneming uitsluitend in het belang van de bewaarnemer geschiedde of indien een strengere
aansprakelijkheid bedongen is (art. 1928 BW). Dan geldt het criterium van de goede huisvader of de
normaal zorgvuldige en vooruitziende persoon.
De bewaarnemer mag zonder toestemming van de bewaargever geen gebruik maken van de in bewaring gegeven zaak (art. 1930 BW). Hij moet de zaak die hij ontving teruggeven in de staat waarin
ze zich bevindt op het tijdstip van teruggave. Hij staat niet in voor het tenietgaan van de zaak door
overmacht, tenzij hij in gebreke was gesteld om de zaak terug te geven.
De bewaargever moet aan de bewaarnemer de kosten vergoeden die deze heeft gemaakt voor het
behoud van de zaak en hem schadeloos stellen voor alle verliezen die de bewaargeving mocht hebben veroorzaakt (art. 1947 BW). De bewaarnemer heeft daartoe een retentierecht (art. 1948 BW).
Bewaargeving komt dikwijls voor in specifieke vorm (hotelbewaargeving) of als onderdeel van een ander contract
(bv. in het kader van een aannemingsovereenkomst met een garagist tot onderhoud van een wagen).
 Hoofdstuk IV. Onrechtmatige daad
Inleiding
Hiervoor werden reeds de bronnen van verbintenissen geschetst. Verbintenissen kunnen voortvloeien uit rechtshandelingen (waaronder de overeenkomsten), maar ze kunnen ook uit andere menselijke gedragingen voortvloeien waaraan de wet rechtsgevolgen vastknoopt. Verbintenissen uit onrechtmatige daad behoren tot deze laatste categorie.
Afdeling 1. Situering en evoluties in het aansprakelijkheidsrecht
De kern van ons aansprakelijkheidsrecht is terug te vinden in de artikelen 1382 en 1383 van het
Burgerlijk Wetboek. Dit is een aansprakelijkheidsregime dat gebaseerd is op schuld. Alleen wanneer een handeling onrechtmatig is (objectief element) en wanneer deze onrechtmatigheid toerekenbaar is aan de dader (subjectief element) zal er sprake zijn van schuld en kan daaraan een verplichting om schadevergoeding te betalen worden gekoppeld. Schuld moet door het slachtoffer
worden bewezen.
Dit zal niet steeds eenvoudig zijn en in een aantal gevallen zal een slachtoffer dus schade lijden en
geen schadevergoeding kunnen krijgen omdat men niet in staat is de schuld van schadeveroorzaker
aan te tonen. Om hieraan tegemoet te komen heeft de wetgever (en soms de rechtspraak) in een
aantal gevallen een objectieve aansprakelijkheid of risicoaansprakelijkheid in het leven geroepen. Dit betekent dat degene die een bepaalde risicosituatie heeft gecreëerd aansprakelijk is voor
bepaalde schade verwekkende voorvallen die zich hebben voorgedaan binnen deze risicosfeer, ook
al kan die persoon geen fout worden verweten. Deze risicoaansprakelijkheid wordt vaak geregeld
in bijzondere wetten.
Zo zijn exploitanten van kerncentrales aansprakelijk voor de door een kernongeval veroorzaakte schade ook
al is dit ongeval te wijten aan een uitzonderlijke natuurramp. 8
Schade uit lichamelijke letsels en overlijden van zwakke weggebruikers wordt vergoed door de verzekeraar
van het motorrijtuig die het ongeval heeft veroorzaakt ook al kan de bestuurder geen fout worden verweten. 9
Wet van 22 juli 1985 betreffende de wettelijke aansprakelijkheid op het gebied van de kernenergie , BS 31 augustus
9 Artikel 29bis, § 1, eerste lid, Wet van 21 november 1989 betreffende de verplichte aansprakelijkheidsverzekering
inzake motorrijtuigen, BS 8 december 1989.
 Afdeling 2. Samenloop van contractuele en buitencontractuele aansprakelijkheid
Contractuele aansprakelijkheid ontstaat wanneer een partij een contractuele verbintenis niet nakomt op een manier die aan die contractpartij kan worden toegerekend. Het gaat om het niet-uitvoeren van contractuele verbintenissen die te wijten is aan een fout van een contractpartij. Alle
andere privaatrechtelijke aansprakelijkheid is dan buitencontractueel.
De vraag die rijst is of contractpartijen ook een beroep kunnen doen op de regels inzake buitencontractuele aansprakelijkheid. Kan een contractpartij het regime kiezen dat voor haar het meest voordelig is wanneer de tegenpartij een fout begaat? De contractpartij kan hier immers belang bij hebben
als bijvoorbeeld in het contract werd overeengekomen dat bepaalde fouten geen aanleiding geven
tot contractuele aansprakelijkheid.
In het ‘Stuwadoorarrest’ 10 heeft het Hof van Cassatie de voorwaarden uiteen gezet waaronder een
buitencontractuele vordering kan worden ingesteld tegen een contractspartij.
Het Hof van Cassatie oordeelde dat samenloop enkel toegestaan is wanneer de fout die door een
contractpartij werd begaan in de uitvoering van de overeenkomst, (i) een tekortkoming uitmaakt,
niet aan de contractueel aangegane verbintenis, maar aan een aan iedereen opgelegde algemene
zorgvuldigheidsplicht en indien (ii) deze fout andere schade dan de aan de slechte uitvoering van
het contract te wijten schade heeft veroorzaakt. 11
Omdat de contractuele verplichtingen zeer ruim worden opgevat en niet beperkt zijn tot wat expliciet in het contract is opgenomen, zal het zeer zelden voorkomen dat de handeling die de schade
heeft veroorzaakt en die in verband met de uitvoering van een contract werd verricht, niet als een
contractuele wanprestatie kan worden beschouwd, maar alleen als een inbreuk op de algemene
zorgvuldigheidsplicht.
In 2006 lijkt het Hof van Cassatie deze vereisten enigszins te hebben genuanceerd. 12 Het Hof oordeelde dat een buitencontractuele vordering mogelijk was ‘indien de fout een tekortkoming uitmaakt niet alleen aan de contractuele verbintenis maar ook aan de algemene zorgvuldigheidsplicht
die op hem rust en indien deze fout andere dan aan de slechte uitvoering te wijten schade heeft
veroorzaakt’. Het is dus niet vereist dat de fout geen inbreuk uitmaakt op het contract, maar wel
dat de fout niet alleen een inbreuk maakt op een contractuele verplichting, maar tevens op de
algemene zorgvuldigheidsnorm. De tweede voorwaarde – de vereiste dat de schade een andere
Cass. 7 december 1973, pas. 1974 I, 376, nadien herhaaldelijk bevestigd.
 schade is dan deze die voortvloeit uit het contract – blijft echter zeer sterk de mogelijkheden beperken om een buitencontractuele vordering te kunnen instellen tegen een contractpartij.
Op deze zeer strikte regel bestaat een belangrijke uitzondering: wanneer de contractuele wanprestatie tevens een misdrijf uitmaakt (bv. onopzettelijke slagen en verwondingen) dan mag men
ook de regels inzake buitencontractuele aansprakelijkheid inroepen tegen zijn medecontractant.
Afdeling 3. Aansprakelijkheid voor eigen foutieve daad
Artikelen 1382-1383 BW regelen de aansprakelijkheid voor eigen foutieve daad. Drie elementen
moeten aanwezig zijn opdat er een sprake is van een recht op schadevergoeding. Pas als deze drie
elementen bewezen zijn, zal een persoon met zijn vermogen dienen in te staan voor de nadelige
gevolgen die anderen ondergaan door een bepaalde handeling of voorval.
Er moet sprake zijn van een fout, schade en een oorzakelijk verband.
Een fout veronderstelt een onrechtmatig handelen en de schuldbekwaamheid en de toerekenbaarheid aan de dader.
a) Onrechtmatig handelen
Handelen kan op twee manieren onrechtmatig zijn:
1. Een schending van een specifieke regel. Elke schending van een specifieke wettelijke of reglementaire bepaling waarin een welbepaalde gedraging geboden of verboden wordt, wordt als onrechtmatig beschouwd.
Bij het overtreden van een specifieke regel zal het voor het slachtoffer eenvoudig zijn om de onrechtmatigheid te bewijzen. Het volstaat immers dat hij aantoont dat de regel werd overtreden. Er
moet niet meer worden bekeken of de dader al dan niet zorgvuldig heeft gehandeld. Het zal dan
aan de dader zijn om aan te tonen dat de overtreding te wijten is aan omstandigheden buiten zijn
wil, dat hij de overtreding niet kon vermijden en dat de overtreding hem niet kan worden toegerekend.
 2. Een schending van de algemene zorgvuldigheidsnorm. Naast een schending van een wettelijke
of reglementaire norm kan iemand echter ook onrechtmatig handelen door zich te gedragen op een
manier die niet overeenstemt met het gedrag van een normaal vooruitziend en zorgvuldig persoon. Het is dus niet omdat iemand alle wettelijke en reglementaire bepalingen naleeft dat hem nooit
een fout zal kunnen worden verweten. Het kan best zijn dat hij de ongeschreven zorgvuldigheidsnorm om zich als een goede huisvader of bonus pater familias te gedragen niet heeft nageleefd.
Vooruitziend houdt in dat men probeert de gevolgen van zijn handelen of niet-handelen in te schatten. Zorgvuldig betekent dat men probeert de gepaste voorzorgsmaatregelen te nemen om nadelige
gevolgen te voorkomen.
Het abstracte criterium van de goede huisvader, wordt wel enigszins geconcretiseerd – dit wil zeggen dat er rekening wordt gehouden met een normaal vooruitziend en zorgvuldig persoon in dezelfde omstandigheden. Met externe omstandigheden wordt rekening gehouden (bv. tijd, plaats,
opleidingsniveau, beroepskennis) maar met interne omstandigheden niet (bv. intelligentie, geslacht, karakter van de dader).
Bijvoorbeeld om te beoordelen of een arts een medische fout heeft begaan bij het behandelen van een patiënt
zal rekening gehouden worden met het gedrag van een normaal zorgvuldige en vooruitziende arts van hetzelfde opleidingsniveau in die situatie, maar men zal geen rekening houden met het opvliegend karakter van
de arts in kwestie of met het feit dat de arts als student aan de staart van zijn jaar bengelde.
b) Schuldbekwaamheid en toerekenbaarheid
Opdat van een fout sprake zou zijn, zal naast een onrechtmatig handelen ook vereist zijn dat het
handelen toerekenbaar is aan de dader en dat de dader schuldbekwaam is.
Minderjarigen zijn slechts schuldbekwaam als ze tot de ‘jaren des onderscheids’ zijn gekomen.
Hierbij gaat men ervan uit dat er bij kinderen vóór een bepaalde leeftijd geen sprake kan zijn van
vooruitziendheid. Meestal wordt de grens gelegd rond zeven jaar. In deze gevallen wordt dus wel
rekening gehouden met de leeftijd van de dader. Geesteszieken zijn niet schuldbekwaam als blijkt
dat ze op het ogenblik van de handeling geen rekenschap konden geven van hun daden. Rechtspersonen kunnen aansprakelijk worden gesteld door de orgaantheorie (supra) – indien een orgaan dat
de rechtspersoon vertegenwoordigt foutief handelt, dan zal de gedraging van dat orgaan aan de
rechtspersoon worden toegerekend.
 Naast schuldbekwaamheid is ook toerekenbaarheid vereist – het is mogelijk dat schuldbekwame
personen niet aansprakelijk kunnen worden gesteld omdat een bepaalde handeling hen niet toerekenbaar is. Als deze persoon zich kan beroepen op overmacht of op een verschoningsgrond (bv.
onoverkomelijke dwaling) of op een rechtvaardigingsgrond (bv. wettige zelfverdediging), dan is er
geen sprake van toerekenbaarheid.
Naast een fout zal het slachtoffer tevens moeten aantonen dat er schade is. Schade is het verlies van
een patrimoniaal of extrapatrimoniaal voordeel, waarbij het slachtoffer kan aantonen dat het een
persoonlijk rechtmatig belang heeft bij het behoud van dit voordeel.
De schade moet ook zeker zijn – ze moet vaststaan en niet louter gebaseerd zijn op veronderstellingen. Pas op, dit wil niet zeggen dat toekomstige schade niet in aanmerking komt voor vergoeding. Ook toekomstige schade kan worden vergoed zolang ze maar zeker is. Zowel materiële
als morele schade komt in aanmerking voor vergoeding.
Bij het berekenen van toekomstige schade zal men rekening houden met waarschijnlijkheden, zoals bijvoorbeeld de normale levensverwachtingen. Men aanvaardt ook dat het verlies van een kans schade uitmaakt (bv.
het verlies van de kans om onderhoudsgeld te krijgen in het kader van een echtscheidingsprocedure tegen
een overleden slachtoffer of het verlies van de kans een bepaald inkomen te verwerven ingeval van arbeidsonbekwaamheid).
§ 3. Oorzakelijk verband
Een laatste element dat moet bewezen worden naast de fout en de schade is het causaal verband
tussen fout en schade.
In België wordt uitgegaan van de ‘equivalentieleer’. Deze leer houdt in dat er sprake is van een
causaal verband wanneer de feiten aantonen dat de schade zoals ze zich heeft voorgedaan, zich
zonder de fout niet of niet in dezelfde mate zou hebben voorgedaan. Elke fout die een noodzakelijke
voorwaarde is voor de schade geeft aanleiding tot aansprakelijkheid. Om te weten of een fout een
noodzakelijke voorwaarde is, zal de rechter normaal gezien een feitelijk element uit het verhaal
weren en als de schade in die veronderstelling dezelfde zou blijven, dan is er geen sprake van een
oorzakelijk verband. Er wordt niet gekeken of de schade zoals die zich concreet heeft voorgedaan
een normaal gevolg is van de fout.
 Zo bijvoorbeeld werd een causaal verband aanvaard tussen het gedrag van een bestuurder die door een fout
’s nachts een geparkeerde wagen aanrijdt en het overlijden van de eigenaar van de wagen aan een hartinfarct
nadat zijn vrouw die buiten is gaan kijken hem ervan op de hoogte heeft gebracht dat zijn wagen zwaar
beschadigd is.
Er zijn niettemin een aantal causaliteitverbrekende factoren. Wanneer het slachtoffer zelf een fout
heeft begaan en daarmee de schade heeft helpen ontstaan, zal hij niet vergoed worden in de mate
dat hij aan de deze schade heeft bijgedragen. Een niet-foutieve handeling die heeft bijgedragen tot
de schade zal echter dit effect niet hebben.
§ 4. Vergoeding van de schade
Als fout, schade en oorzakelijk verband werden aangetoond, dan heeft het slachtoffer recht op integrale vergoeding van de schade. Dit houdt in dat de schadevergoeding het slachtoffer terug moet
plaatsen in de situatie waarin men zich zou hebben bevonden, had het schadeverwekkend feit zich
niet voorgedaan. Het is mogelijk dat dit kan bereikt worden door herstel in natura. Is dit niet
mogelijk, dan zal de schadevergoeding bij equivalent gebeuren, d.w.z. in geld.
 Afdeling 4. Aansprakelijkheid voor de daad van personen en van zaken en
dieren voor wie men instaat
In de artikelen 1384 e.v. BW heeft de wetgever een regeling uitgewerkt die bepaalt in welke gevallen men kwalitatief aansprakelijk is – dit wil zeggen een aansprakelijkheid kan oplopen omwille
van een bepaalde hoedanigheid, als ouder, als werkgever of als bewaker.
Hier zit voor een stuk een garantie-idee achter – naast degene die de foutieve handeling heeft
gesteld, wordt nog een andere persoon aansprakelijk gesteld waarvan men denkt dat de kans groter
is dat deze in staat zal zijn de schadevergoeding te betalen. Ook wordt door deze bepalingen duidelijk wie instaat voor schade veroorzaakt door een dier of door een zaak.
§ 1. Aansprakelijkheid voor de schade veroorzaakt door personen voor wie men
instaat
Het Burgerlijk Wetboek stelt een aantal personen aansprakelijk voor de daden van personen voor
wie men instaat. Dit geldt alleen voor de hieronder specifiek opgesomde categorieën. Artikel 1384,
lid 1 BW dat op een algemene manier spreekt over de aansprakelijkheid voor personen voor wie
men instaat, wordt als een overgangsbepaling beschouwd waar geen gevolg aan worden gehecht,
althans voor wat betreft de personen voor wie men instaat. Dit is anders wat betreft de zaken die
men onder zijn bewaring heeft. Daar heeft de rechtspraak de draagwijdte van artikel 1384, lid 1
wel uitgebreid zodat er wel een algemene aansprakelijkheid geldt.
a) Aansprakelijkheid van de ouders
Ouders zijn aansprakelijk voor hun minderjarige kinderen (art. 1384, lid 2 BW). De ouders worden
vermoed aansprakelijk te zijn omwille van een fout bij het houden van toezicht en/of in de opvoeding van hun kind. Het gaat hier om een weerlegbaar vermoeden (art. 1384, lid 5 BW). Vader en
moeder kunnen gezamenlijk of afzonderlijk aansprakelijk worden gesteld. Om aan de aansprakelijkheid te ontsnappen, zullen de ouders moeten aantonen dat ze voldoende toezicht hebben gehouden om de onrechtmatige daad te beletten en dat ze het kind een goede opvoeding hebben gegeven.
b) Aansprakelijkheid van werkgevers
Werkgevers zijn aansprakelijk voor de schade veroorzaakt door een fout van hun werknemers in
de uitoefening van hun functie (art. 1384, lid 3 BW). Hier geldt een onweerlegbaar vermoeden.
Ontsnappen aan aansprakelijkheid zal enkel mogelijk zijn door aan te tonen dat niet aan de toepassingsvoorwaarden is voldaan. Deze voorwaarden zijn:
 1. een band van ondergeschiktheid. Deze band kan voortvloeien uit een arbeidsovereenkomst
maar ook uit de feitelijke omstandigheden;
Bijvoorbeeld wanneer een bestuurder van een auto onder het toezicht handelt van de eigenaar die in de wagen
zit (hoewel er geen contract tussen hen bestaat en de bestuurder niet wordt betaald); tussen een chirurg en
een verpleegster bij een operatie.
2. een fout van de aangestelde of de kwalitatieve aansprakelijkheid van de aangestelde (bv. als
bewaarder van een dier);
3. tijdens de bediening waarvoor hij werd aangesteld en in verband daarmee.
Bijvoorbeeld wanneer de aangestelde tijdens zijn bediening en in verband daarmee misbruik maakt van zijn
functie, blijft de aansprakelijkheid van de aansteller bestaan (bv. de verkrachting door een verpleger van een
patiënte; het misbruik van beleggingsgeld door een kantoorhouder, …).
c) Aansprakelijkheid van onderwijzers
Onderwijzers en ambachtslieden zijn aansprakelijk voor de schade die door hun leerlingen en leerjongens wordt veroorzaakt gedurende de tijd dat deze onder hun toezicht staan.
Hetzelfde aansprakelijkheidsvermoeden dat op ouders rust, rust ook op deze categorie. Ook dit
vermoeden is weerlegbaar. Hiertoe moet worden aangetoond dat een voldoende toezicht werd uitgeoefend. Deze kwalitatieve aansprakelijkheid is niet beperkt tot minderjarigen, ook voor het foutieve gedrag van meerderjarige leerlingen zullen onderwijzers kunnen worden aangesproken.
 § 2. Aansprakelijkheid voor zaken
Zoals hierboven reeds vermeld, geldt hier wel een algemene kwalitatieve aansprakelijkheid die
door de rechtspraak werd afgeleid uit artikel 1384, lid 1 BW. Ook wanneer men niet onder de in de
artikelen 1385 en 1386 BW omschreven categorieën valt, kan men aansprakelijk worden gesteld
als bewaarder van een gebrekkige zaak. Art. 1384, lid 1 BW werkt dus als een soort vangnet.
a) Aansprakelijkheid voor schade door zaken die men onder zijn bewaring heeft (art.
Artikel 1384 BW bepaalt dat men aansprakelijk is voor de schade die wordt veroorzaakt door zaken
die men onder zijn bewaring heeft. Vereist is dat de aansprakelijke bewaarder is en dat er een
gebrek is in de zaak.
Bewaarder zal iemand zijn als hij voor eigen rekening een zaak gebruikt, ervan geniet of ze onder
zich houdt met de mogelijkheid er leiding en toezicht over uit te oefenen. Het is dus niet vereist dat
iemand eigenaar is – ook een vervoerder, aannemer, concessiehouder of huurder kunnen ‘bewaarder’ zijn.
Een gebrek houdt in dat de zaak een kenmerk heeft dat abnormaal is waardoor het schade kan
berokkenen. Een gebrek moet in principe intrinsiek zijn (bv. een klapband). Niettemin wordt aanvaard dat een zaak die op zichzelf kan bestaan, kan versmelten met een andere zaak tot één geheel,
waardoor het gebrek dan toch weer intrinsiek wordt.
Zo werd bijvoorbeeld aanvaard dat de vloer van een parfumerieafdeling die één geheel vormt met een glad
erop gemorst product als gebrekkig kan worden beschouwd of dat brandend stro op een aanhangwagen één
geheel vormt met een tractor.
De bewaarder zal zich enkel van zijn aansprakelijkheid kunnen bevrijden als hij kan aantonen dat
er geen gebrek in de zaak was of dat de schade te wijten was aan een vreemde oorzaak (overmacht/daad van het slachtoffer/daad van een derde).
b) Aansprakelijkheid voor schade veroorzaakt door dieren (art. 1385 BW)
Artikel 1385 BW bepaalt dat de eigenaar van een dier of – terwijl hij het in gebruik heeft – degene
 die zich ervan bedient, aansprakelijk is voor de schade die door het dier is veroorzaakt, zowel wanneer het onder zijn bewaring stond, dan wel wanneer het verdwaald of ontsnapt was.
Het artikel veronderstelt dat de dieren ‘bewaard’ kunnen worden – voor de schade veroorzaakt door
wild zal men dus niet aansprakelijk kunnen worden gesteld op grond van dit artikel. Bijen zouden
dan wel weer ‘bewaard’ kunnen worden. Eigenaar zijn is niet vereist om op basis van dit artikel te
kunnen worden aangesproken. De bewaarder-niet-eigenaar moet wel het ‘meesterschap’ over het
dier hebben wanneer de schade wordt veroorzaakt om te kunnen worden aangesproken.
Dit artikel legt de aansprakelijkheid voor schade bij de eigenaar/gebruiker zonder dat de benadeelde een fout moet bewijzen. De bewaker zal zich enkel kunnen bevrijden door aan te tonen dat
de schade door overmacht werd veroorzaakt of door een fout van een derde of van het slachtoffer.
c) Aansprakelijkheid voor schade berokkend door de instorting van gebouwen (art.
Artikel 1386 BW bepaalt dat de eigenaar aansprakelijk is voor de schade die door de instorting
van gebouwen wordt veroorzaakt wanneer deze te wijten is aan een verzuim van onderhoud of aan
een gebrek in de bouw. Het is de eigenaar die aansprakelijk is, ook al bewoont iemand anders het
gebouw. Er is ook niet vereist dat hem fouten kunnen verweten worden bij het gebrek aan onderhoud – het is best mogelijk dat de verplichting tot onderhoud bij de huurder lag – en evenmin is
vereist dat hij schuld draagt aan de gebrekkige manier van bouwen. De eigenaar die wordt aangesproken ondanks het feit dat iemand anders gehouden was het gebouw te onderhouden zal wel
verhaal kunnen uitoefenen op deze persoon.
De eigenaar zal alleen kunnen ontsnappen aan deze aansprakelijkheid als hij kan aantonen dat er
geen gebrek aan onderhoud was noch een gebrek in de bouw.
Voorbeeld: een zeer uitzonderlijke en onvoorzienbare windhoos heeft geleid tot het instorten van de schoorsteen waarbij een aantal wagens werd beschadigd.
 Deel III. Goederenrecht en zekerheden
Inleiding
Hiervoor werd reeds stilgestaan bij het onderscheid tussen persoonlijke rechten of vorderingsrechten en zakelijke rechten. Vorderingsrechten of persoonlijke rechten werden omschreven als rechten
die een aanspraak geven op een prestatie vanwege een persoon (een doen, een geven of een nalaten), zakelijke rechten betreffen een rechtstreekse aanspraak van een persoon op een zaak.
De zakelijke rechten kunnen verder worden onderverdeeld in de zakelijke gebruiksrechten en de
zakelijke zekerheden (art. 3.3 NBW).
De zakelijke gebruiksrechten verlenen aan de titularis van dit recht een recht van genot op een
zaak dat al dan niet gepaard kan gaan met een recht om over de zaak te beschikken. Het zijn zakelijke rechten die een zelfstandig bestaan hebben en op een zelfstandige wijze kunnen worden overgedragen. Het meest uitgebreide zakelijke recht is het eigendomsrecht. Andere zakelijke rechten
zijn het recht van mede-eigendom, vruchtgebruik, erfdienstbaarheden, het recht van erfpacht en het
recht van opstal.
Zakelijke zekerheidsrechten zijn zakelijke rechten die er hoofdzakelijk toe strekken om de nakoming van een schuld te verzekeren. Ze omvatten de bijzondere voorrechten, de hypotheek, het
retentierecht en het pand. Ze verlenen aan de titularis het recht om als eerste uitbetaald te worden
uit de opbrengst van het goed waarop ze betrekking hebben.
Hieronder zullen de belangrijkste zakelijke rechten kort aan bod komen. Het is belangrijk in te zien
dat het onderscheid tussen zakelijke rechten en vorderingsrechten geen theoretisch onderscheid is.
Zakelijke rechten worden gekenmerkt door een volgrecht (art. 3.4 NBW). Dit betekent dat zakelijke rechten tegenwerpelijk zijn – d.i. kunnen worden ingeroepen – tegen de derde-verkrijger van
het goed waarop deze zakelijke rechten zijn gevestigd. Vorderingsrechten brengen enkel verplichtingen mee voor degene die ze is aangegaan en gaan in de regel niet automatisch mee over op de
derde-verkrijger.
Het onderscheid tussen zakelijke rechten en persoonlijke rechten heeft ook belang voor de verjaring
van de rechtsvorderingen die samenhangen met zakelijke en persoonlijke rechten.
 Zakelijke rechtsvorderingen zijn vorderingen met als voorwerp het uitoefenen, het erkennen of het
verdedigen in rechte van een zakelijk recht (bv. een vordering tot opeising van een eigendomsrecht). Persoonlijke rechtsvorderingen zijn vorderingen waardoor aanspraak wordt gemaakt op een
prestatie van een andere persoon (iets te geven, te doen of niet te doen). Zakelijke rechtsvorderingen verjaren in principe na dertig jaar (art. 3.16 NBW), persoonlijke rechtsvorderingen verjaren in principe na tien jaar, behalve de vordering uit onrechtmatige daad (zie art. 2262bis BW).
Voor zakelijke rechten geldt een numerus clausus. Alleen door de wet erkende zakelijke rechten
kunnen zakelijke werking hebben en partijen kunnen geen nieuwe zakelijke rechten creëren (art.
De persoonlijke rechten zijn in principe onbeperkt. Er geldt contractvrijheid en dit houdt ook in
dat partijen die contracteren vrij juridische verhoudingen kunnen creëren die niet door de wetgever
zijn voorzien. Ze moeten natuurlijk wel rekening houden met de beperkingen die voortvloeien uit
bepalingen van dwingend recht en van openbare orde.
Traditioneel stelt men ook dat de zakelijke rechten, in tegenstelling tot de persoonlijke rechten,
worden gekenmerkt door een recht van voorrang. Dit houdt in dat in geval van insolvabiliteit van
de houder van de zaak, de houder van het zakelijk recht zijn goed mag terugnemen zonder onderworpen te zijn aan de regel van de pondspondsgewijze verdeling van de activa onder de schuldeisers. Tussen twee zakelijke rechten heeft het oudste recht voorrang. Om de rang van de voorrechten
te bepalen zal worden gekeken naar de aard van de schuldvorderingen waarop ze betrekking hebben
De persoonlijke rechten zijn wel gehouden aan de regel van de gelijkheid tussen schuldeisers.
Persoonlijk gerechtigden zullen slechts kunnen delen nadat de zakelijk gerechtigden werden betaald.
Het vermogen is de juridische algemeenheid die het geheel van de bestaande en toekomstige goederen en verbintenissen omvat (art. 3:35 NBW). Zowel de mens, natuurlijke persoon als de rechtspersoon beschikken over een vermogen. Het vermogen is verbonden met het rechtssubject. Dit
wordt uitgedrukt in de vermogensleer:
Elke natuurlijke persoon of rechtspersoon heeft een vermogen, vanaf zijn geboorte of haar
oprichting. Dit is zelfs zo indien er meer passiva dan activa zouden zijn. Een vermogen kan
dus een negatief saldo hebben;
Elke natuurlijke persoon of rechtspersoon kan slechts één vermogen bezitten. De schuldeisers kunnen in principe verhaal nemen op het volledige vermogen van de schuldenaar voor
de nakoming van zijn/haar verplichtingen (art. 3:36 NBW.). Dit impliceert ook dat een persoon in de regel binnen zijn vermogen geen goederen kan afzonderen voor een bepaald doel
 op een wijze die aan zijn schuldeisers tegenwerpelijk is.
 Hoofdstuk I. Indeling van de goederen
Afdeling 1. Roerende en onroerende goederen
Het onderscheid tussen roerende en onroerende goederen blijft het belangrijkste onderscheid in het
goederenrecht. Zowel lichamelijke (materiële) als onlichamelijke goederen (bv. rechtsvorderingen)
kunnen roerend of onroerend zijn. Het onderscheid zal onder meer van belang zijn voor de manier
van overdracht van de goederen (er geldt bv. een ander publiciteitsregime voor roerende goederen
(bezit) en voor onroerende goederen (overschrijving in het hypotheekregister)). Ook voor bezitsbescherming en verkrijgende verjaring gelden andere regels naargelang het om roerende of om
onroerende goederen gaat. Ook voor de zekerheidsrechten die op de goederen kunnen worden
gevestigd (pand of hypotheek), de procedure van beslag, het erfrecht, gelden andere regels naargelang goederen roerend of onroerend zijn.
§ 1. Onroerende goederen
Ons Burgerlijk Wetboek onderscheidt drie categorieën van onroerende goederen (art. 3:47 NBW):
1) onroerende goederen uit hun aard: de grond en samenstellende volumes
2) onroerend door incorporatie: goederen die door incorporatie in een onroerend goed uit haar
aard, hiervan een inherent bestanddeel vormen
3) onroerende goederen door bestemming: accessoria van een onroerend goed van één van de
voorgaande categorieën
Onroerend uit hun aard zijn de grond en de samenstellende volumes die in drie dimensies zijn
bepaald. Dit is dus de grond met inbegrip van de ondergrond alsook alle volumes op of onder de
grond.
Onroerend door incorporatie zijn goederen die geïncorporeerd zijn in een onroerend goed uit haar
aard. Deze categorie wordt vrij ruim gedefinieerd als al hetgeen dat bestemd is om op duurzame en
gewoonlijke wijze verbonden te zijn met een onroerend goed uit haar aard of erin vastzit.
Onroerend door bestemming zijn de goederen die op zich wel kunnen worden verplaatst, maar
toch als onroerend worden beschouwd omdat ze horen bij een ander goed dat onroerend is uit zijn
aard. Het gaat om roerende goederen die door hun eigenaar ten dienste worden gesteld van een
ander aan deze eigenaar toebehorend goed. Het motief voor deze juridische fictie is economisch:
het geheel heeft een grotere waarde dan de som van de afzonderlijke delen. Er ontstaat dus een
meerwaarde door de roerende en de onroerende goederen juridisch samen te houden.
 § 2. Roerende goederen
Roerende goederen vormen een restcategorie – wat niet onroerend is, is roerend (art. 3.46 NBW).
Afdeling 2. Lichamelijke en onlichamelijke goederen
Lichamelijke goederen zijn goederen die zintuiglijk waarneembaar zijn of kunnen worden gemeten middels een momentopname. Ook gas, elektriciteit en radiostralen vallen hier dus onder. Onlichamelijke goederen zijn niet zintuiglijk waarneembaar of meetbaar (art. 3.40 NBW).
§ 1. Gebruiks- en verbruiksgoederen
Verbruiksgoederen gaan teniet bij het eerste gebruik dat ervan gemaakt wordt (bv. etenswaren).
Gebruiksgoederen kan men meer dan eenmaal gebruiken of kan men gebruiken zonder ze te vernietigen of te vervreemden (bv. meubelen, auto’s, kledij, tuingereedschap).
Bij het verlenen van gebruiksbevoegdheid over verbruikbare goederen zal ook de beschikkingsbevoegdheid en dus de eigendom moeten worden overgedragen.
§ 2. Soortgoederen en bepaalde goederen
Soortgoederen of genera (i.t.t. een bepaalde zaken of species) zijn goederen die naar hun aard
alleen naar maat, gewicht of getal kunnen worden bepaald; niet volgens hun individuele kenmerken
(bv. zand, appels, melk, …) Het onderscheid is van belang voor de overdracht van de goederen en
voor de bevrijding door overmacht (art. 3.44 NBW).
Als algemene regel geldt dat de eigendomsoverdracht van goederen gebeurt door de loutere wilsovereenstemming. Voor soortgoederen vindt de eigendomsoverdracht maar plaats op het ogenblik
dat deze goederen worden geïndividualiseerd (bv. 1 ton zand). Dit is ook het ogenblik waarop het
risico, behoudens afwijkende bepalingen, zal overgaan voor soortgoederen. (art. 3.14, lid 3 NBW)
Voor soortgoederen geldt ook dat de schuldenaar niet bevrijd kan zijn van zijn verbintenis tot
afgifte of tot levering door overmacht. Soortgoederen worden immers niet geacht te vergaan (genera non pereunt) – de schuldenaar kan zich immers steeds elders gaan bevoorraden. Deze regel
wordt vaak nochtans minder strikt geïnterpreteerd – er zou toch al sprake kunnen zijn van over-
 macht wanneer het menselijkerwijze onmogelijk is de verbintenis na te komen hoewel er geen absolute onmogelijkheid is dit te doen.
§3. Specialiteitsbeginsel
Een zakelijk recht kan slechts betrekking hebben op een bepaald goed of een bepaald geheel van goederen, dit wordt het specialiteitsbeginsel genoemd (art. 3.8 NBW). Dit betekent concreet dat een zakelijk
recht, in tegenstelling tot persoonlijke rechten, geen betrekking kan hebben op een abstracte waarde.
Dit is een belangrijk principe voor het verhaalsrecht van de schuldeiser op basis van zakelijke (zekerheids)rechten. De schuldeiser kan namelijk slechts verhaal uitoefenen op basis van een zakelijk (zekerheids)recht ten belope van het goed of het geheel van goederen waarop het betrekking heeft. Het zakelijk
recht strekt zich dus niet uit tot andere vermogensbestanddelen van de schuldenaar.
 Hoofdstuk II.
Zakelijke rechten
Afdeling 1. Eigendomsrecht
Artikel 3:50 NBW bepaalt dat “het eigendomsrecht aan de eigenaar rechtstreeks het recht verleent
om het voorwerp ervan te gebruiken, hiervan het genot te hebben en erover te beschikken.”
Het eigendomsrecht is het meest uitgebreide en volmaakte zakelijke recht. De andere zakelijke
rechten zijn beperkte zakelijke rechten. De andere zakelijke rechten hebben ook allemaal betrekking op andermans goed, het eigendomsrecht heeft betrekking op een eigen goed.
Het eigendomsrecht is nochtans niet absoluut. Ook aan het eigendomsrecht zijn beperkingen verbonden.
§ 2. Bevoegdheden eigenaar
De bevoegdheden van de eigenaar omvatten het gebruik, het genot en de beschikking over de
zaak.
a) Gebruik
Met gebruik of beheer wordt bedoeld dat de eigenaar materiële handelingen mag stellen en rechtshandelingen die het kapitaal van een goed niet aantasten. Daden van beheer omvatten het toekennen
van persoonlijke rechten op het goed aan een derde, zo bijvoorbeeld een huurrecht.
b) Genot
Het genot betekent dat men de opbrengsten van de zaak mag innen. Hij mag zowel natuurlijke (bv.
de oogst van een boomgaard) als burgerlijke vruchten (geldelijke producten die een goed opbrengt
– bv. huur, interest van een kapitaal) opstrijken.
c) Beschikking
Daden van beschikking omvatten materiële handelingen die de kapitaalwaarde van een goed aantasten en rechtshandelingen waarmee zakelijke rechten worden toegestaan op een goed ten voordele
van een derde (bv. de verkoop van uw woning).
 § 3. Beperkingen aan het eigendomsrecht
a) Rechtsmisbruik
Het staat een eigenaar nochtans niet vrij om op het even welke manier gebruik te maken van zijn
eigendomsrecht. Hij kan aansprakelijk worden gesteld om schadevergoeding te betalen indien hij
foutief de rechten van andere personen aantast (art. 1382 BW).
Ook de kennelijk onredelijke uitoefening van het eigendomsrecht kan als een fout worden beschouwd. Van rechtsmisbruik zal sprake zijn indien aan één van volgende criteria is voldaan:
– het recht wordt uitgeoefend met de loutere bedoeling om aan een derde schade toe te brengen;
– de eigenaar heeft de keuze tussen verschillende wijzen van uitoefening van zijn recht die hem
een identiek voordeel opleveren en hij kiest daarbij voor de manier van uitoefening van zijn recht
die aan de derde het grootste nadeel oplevert;
– de eigenaar oefent zijn recht uit op een manier dat hij er weliswaar voordeel uit haalt maar die
onevenredig is met de nadelen die dit berokkent aan de derde. De eigenaar oefent dan zijn recht
uit op een manier die kennelijk de grenzen te buiten gaat van hoe een normaal, redelijk persoon
zou handelen.
Voorbeelden zijn:
– Het uithangen van een lichtbord op zo’n manier dat het uithangbord van de buur niet langer zichtbaar is,
ondanks het feit dat er voldoende ruimte beschikbaar was om het uithangbord op een andere plaats te bevestigen.
– De afbraak vorderen van werken waarbij niet de juiste afstand werd gerespecteerd t.o.v. de perceelsgrenzen. Afhankelijk van de concrete omstandigheden (goede/kwade trouw van wie bouwt; mate waarin grenzen
niet werden gerespecteerd/tijd die voorbij is gegaan vooraleer afbraak werd gevorderd) kan sprake zijn van
rechtsmisbruik.
Wanneer de rechter oordeelt dat er sprake is van rechtsmisbruik zal de uitoefening van het recht tot
normale proporties worden teruggebracht. Concreet betekent dit bijvoorbeeld dat waar geoordeeld
wordt dat het vorderen van de afbraak van een gebouw rechtsmisbruik uitmaakt de vordering zal
worden herleid tot een vordering tot schadevergoeding.
 b) Burenhinder
Ook door het niet foutief handelen van een eigenaar kan schade worden berokkend aan een andere
eigenaar. De wettelijke bepalingen omtrent burenhinder komen hieraan tegemoet (art. 3.101 NBW).
Burenhinder houdt in dat eigenaars bij de uitoefening van hun gebruik en genot het geschapen
evenwicht met hun naburen moeten eerbiedigen door geen hinder op te leggen die de normale ongemakken uit de nabuurschap overtref en hem toerekenbaar is
Om te beoordelen of hinder bovenmatig is zal rekening worden gehouden met de plaats (bv. stad
vs. platteland), tijd (overdag vs. ’s nachts), de intensiteit (eenmalig vs. herhaaldelijk), eerste ingebruikneming (was de hinder al aanwezig voor het slachtoffer er kwam wonen?) of de publieke
bestemming van het onroerend goed.
Bij schending van het evenwicht tussen de naburen is gehouden om dit te herstellen waarbij de
rechter kan oordelen welke maatregelen passend zijn om de hinder te verminderen (bv. Een vergoeding in geld of een bevel om de handeling die het evenwicht verstoort te staken).
c) Publiekrechtelijke beperkingen
Naast privaatrechtelijke beperkingen aan het eigendomsrecht, bestaan ook publiekrechtelijke beperkingen. De overheid zal immers ook beperkingen opleggen op het eigendomsrecht in het algemeen belang.
Voorbeelden zijn:
– onteigening, die aan strikte voorwaarden is onderworpen;
– beperkingen die voortvloeien uit stedenbouwkundige reglementering;
– beperkingen die voortvloeien uit milieuwetgeving;
§ 4. Eigendomsverwerving
Eigendom kan op verschillende manieren worden verworven. Bij de overdracht van het eigendomsrecht van een titularis naar een andere, is sprake van afgeleide eigendomsverwerving.
Bij oorspronkelijke vormen van eigendomsverwerving wordt een eigendomsrecht verworven
dat voorheen van niemand was, of was achtergelaten of verloren of waarbij de vorige eigenaar zijn
eigendomsrecht niet meer bestendig uitoefende. Deze vormen van eigendomsverwerving komen
hieronder kort aan bod.
 a) Toe-eigening
Van goederen die geen eigenaar hebben, kan men eigenaar worden door toe-eigening. Zeer dik
gezaaid zijn deze goederen echter niet.
b) Verloren en achtergelaten voorwerpen
Wie verloren voorwerpen vindt of als detentor zaken bewaart voor een eigenaar kan, mits hij voldoet aan de verplichtingen uit de wet, eigenaar worden van deze goederen indien hij deze goederen
een bepaalde tijd in zijn bezit heeft. (Zie uitgebreid art. 3.58-3.60 NBW)
c) Natrekking
Het recht van natrekking houdt in dat de eigenaar van een zaak ook eigenaar wordt van alles wat
deze zaak voortbrengt, van alle inherente bestanddelen van dat goed van alles wat er, natuurlijk of
kunstmatig, een inherent bestanddeel van wordt (art. 3.55 NBW).
d) Bezit en verkrijgende verjaring
Ook bezit kan leiden tot het verwerven van eigendom. Bezit kan niet worden gelijkgesteld met
eigendom. Bezit is de feitelijke uitoefening van een recht als ware men titularis van dit recht, hetzij
rechtstreeks, hetzij door middel van een derde (art. 3.18 NBW).
Het feitelijk element houdt in dat de bezitter de feitelijke heerschappij over een goed heeft of de
feitelijke uitoefening van een recht heeft. Het intentioneel element houdt in dat degene die een
goed onder zich heeft, de bedoeling heeft om titularis te zijn van het zakelijk recht. Er geldt wel
een (weerlegbaar) vermoeden dat bij wie het materiële element van het bezit uitoefent, ook het
intentionele element aanwezig is. (artikel 3.18, lid 2 NBW)
Het intentioneel element leidt tot het verschil tussen bezit en detentie. Detentie (of houderschap)
houdt in dat er geen bedoeling is om titularis te zijn van het zakelijk recht. Het materieel element
van het bezit is aanwezig, maar niet het intentioneel element. Een detentor kan geen eigenaar worden
door verkrijgende verjaring.
Bezit kan te goeder of te kwader trouw worden uitgeoefend. Bezit te goeder trouw houdt in dat de
bezitter er rechtmatig op mag vertrouwen dat hij titularis is van het recht dat hij bezit. Bezit te
kwader trouw houdt in dat de bezitter weet of redelijkerwijze had moeten weten dat hij geen titularis is van het recht. (art. 3.22 NBW)
 Wie bijvoorbeeld een fiets koopt waarvan hij weet dat deze gestolen werd, zal bezitter te kwader trouw zijn.
De dief zelf is eveneens te kwader trouw.
Wie in een garage een tweedehands wagen koopt waarvan alle papieren in orde zijn, zal er redelijkerwijze
mogen van uitgaan dat hij van de werkelijke eigenaar kocht of van iemand die geldig de werkelijke eigenaar
kon vertegenwoordigen en zal bezitter te goeder trouw zijn. Goede trouw wordt steeds vermoed, en degene
die zich op de kwade trouw wil beroepen, zal dit moeten bewijzen (art. 3.22 NBW). Het onderscheid tussen
bezit te goeder trouw en bezit te kwader trouw zal o.m. belang hebben voor de toepassing van de verkorte
termijnen bij verkrijgende verjaring.
Het bezit kan deugdelijk zijn of gebrekkig. Een deugdelijk bezit betekent dat het bezit vrij is van
bezitsgebreken. De vereisten voor een deugdelijk bezit staan opgesomd in artikel 3.21 NBW: het
bezit moet voortdurend, ongestoord, openbaar en niet dubbelzinnig zijn. Is aan één van deze voorwaarden niet voldaan, dan is sprake van een gebrekkig bezit.
Voortdurend houdt in dat de bezitter de macht uitoefent zonder onderbreking.
Ongestoord betekent dat er geen daad van geweld werd gesteld bij de aanvang van het bezit.
Openbaar betekent dat het bezit veruitwendigd wordt. Het mag niet heimelijk zijn. D.w.z. dat
het bezit niet verborgen mag worden gehouden ten aanzien van diegenen die er belang bij hebben
om een einde te maken aan het bezit.
Ondubbelzinnig houdt in dat de gedragingen die de bezitter stelt zonder twijfel moeten duiden
op bezitsuitoefening. Men mag die handelingen niet op verschillende manieren kunnen opvatten,
d.w.z. als uiting van verschillende aanspraken.
Een gebrekkig bezit (i.e. een bezit dat niet voldoet aan voornoemde voorwaarden) kan pas gevolgen
hebben, voor bijvoorbeeld de verkrijgende verjaring, nadat het gebrek heeft opgehouden te bestaan.
Alleen een deugdelijk bezit kan leiden tot eigendom door verkrijgende verjaring. De verkrijgende
verjaring is een wijze waarop de eigendom van een goed of een zakelijk recht wordt verkregen
door deugdelijk bezit dat gedurende een bepaalde tijd heeft voortgeduurd (art. 3:26 NBW). Verkrijgende verjaring houdt dus in dat men door het ongestoord en deugdelijk bezit gedurende een
bepaalde termijn vol te houden, na verloop van deze termijn als eigenaar wordt beschouwd.
Voor onroerende goederen gelden volgende termijnen voor de verkrijgende verjaring (art. 3:27
NBW):
– 30 jaar bij bezit te kwader trouw;
– 10 of jaar bij bezit te goeder trouw.
Verkrijgende verjaring veronderstelt een deugdelijk bezit. Verjaring op grond van detentie of op
 grond van een ondeugdelijk bezit is uitgesloten.
Het deugdelijk bezit van roerende goederen leidt, zoals bij onroerende goederen, tot verkrijgende
verjaring na verloop van maximaal dertig jaar. Onder bepaalde voorwaarden gelden ook hier verkorte verjaringstermijnen. Deze vinden we terug in artikel 3:28 NBW.
De bezitter te goeder trouw van roerende lichamelijke goederen kan onmiddellijk eigenaar worden
van de goederen, ook al verkreeg hij de goederen van een niet-eigenaar. De voorwaarden voor de
toepassing van artikel 3:28 NBW zijn dat:
1) het gaat om een overdracht onder bezwarende titel
2) een daadwerkelijk en deugdelijk bezit en
3) de bezitter is te goeder trouw.
In het geval het roerend goed is gestolen of indien de eigenaar het onroerend goed heeft verloren,
kan de eigenaar het roerend goed wel terugvorderen van bezitter gedurende een termijn van drie
maanden. Dit recht op terugvordering bestaat niet bij wettelijke betaalinstrumenten.
§ 5. Mede-eigendom
Er is sprake van mede-eigendom wanneer verschillende personen op eenzelfde goed of eenzelfde
geheel van goederen titularis zijn van een eigendomsrecht, zonder dat elk van hen een exclusief
recht op een bepaald gedeelte hiervan kan laten gelden. Het eigendomsrecht wordt dus opgesplitst
in breukdelen of aandelen. (art. 3:68 NBW)
Er wordt een onderscheid gemaakt tussen mede-eigendom die voortvloeit uit een vrijwillige handeling van mede-eigenaars (bv. samenwonende partners kopen samen een huis aan) en mede-eigendom veroorzaakt door toevallige omstandigheden (bv. een overlijden, vermenging) of door de
aard van de goederen (gemene muur). Toevallige mede-eigendom wordt geregeld in de artikelen
3:69-3:75 NBW. Gedwongen mede-eigendom wordt geregeld in de artikelen 3:78-3:91 NBW en
3:103-3:113 NBW. Vrijwillige mede-eigendom wordt geregeld in de artikelen 3:76-3:77 NBW.
Afdeling 2. Vruchtgebruik
Vruchtgebruik verleent aan de titularis van dit zakelijk recht het tijdelijk recht op het gebruik en
 genot van een goed van de blote eigenaar, zoals een voorzichtig en redelijk persoon, in overeenstemming met de bestemming van dat goed en onder de verplichting om het goed bij het einde van
zijn recht terug te geven (art. 3:138 NBW).
Bij vruchtgebruik wordt het eigendomsrecht als het ware opgesplitst: de vruchtgebruiker krijgt het
gebruik en het recht om de vruchten (genot) te innen, de blote eigenaar behoudt het beschikkingsrecht. De rechten van vruchtgebruiker en blote eigenaar zijn complementair – samen vormen ze het
eigendomsrecht. (zie uitgebreid artikel 3:138 NBW – 3:166 NBW)
Vruchtgebruik is een tijdelijk recht. Op het einde van het vruchtgebruik moet de vruchtgebruiker
het goed restitueren aan de blote eigenaar die dan opnieuw de volledige eigendom verwerft.
§ 2. Rechten en plichten van de partijen
Tijdens de duur van het vruchtgebruik heeft de vruchtgebruiker zoals gezegd gebruiks- en genotsbevoegdheid ten aanzien van de in vruchtgebruik gegeven zaken. Hij zal wel steeds de bestemming
van de in vruchtgebruik gegeven zaak moeten bewaren en hij moet zich als een goed huisvader
gedragen. Hij zal van een woning bijvoorbeeld geen handelszaak mogen maken. Hij zal het goed
behoorlijk moeten onderhouden en de nodige onderhoudsherstellingen moeten verrichten (art.
3:153 NBW). De grove herstellingen blijven wel ten laste van de naakte eigenaar (art. 3:154 NBW).
Op het einde van het vruchtgebruik moet de vruchtgebruiker het goed restitueren in de staat waarin
het zich normaal moet bevinden bij een normaal gebruik (art. 3:158 NBW).
Afdeling 3. Erfdienstbaarheden
Een erfdienstbaarheid is een last op een onroerend goed (het lijdend erf genoemd) tot gebruik en
tot nut van andermans onroerend goed (het heersend erf genoemd).
Een erfdienstbaarheid is een onroerend zakelijk recht. Een erfdienstbaarheid wordt opgelegd aan
een onroerend goed (het ‘lijdende’ erf), niet aan een persoon. De eigenaar zal wel moeten dulden
dat hij minder nut kan halen uit zijn erf. Hij zal bijvoorbeeld moeten dulden dat de eigenaar van
het heersende erf een bepaald gebruik maakt van het lijdende erf (bv. zijn erf gebruikt om toegang
te krijgen tot een openbare weg) of hij zal een bepaald gebruik niet kunnen maken van zijn erf (bv.
boven een bepaalde hoogte bouwen waardoor het zicht vanuit het heersende erf zou worden belem-
 merd). De erfdienstbaarheid wordt gevestigd ten voordele van een ander onroerend goed, het heersende erf. De erfdienstbaarheid is dan ook een accessorium van het heersend erf, het is een bijkomstig zakelijk recht. Indien dit wordt overgedragen aan een derde-verkrijger dan zal de erfdienstbaarheid automatisch mee overgaan.
§ 2. Soorten
Private en openbare erfdienstbaarheden. Bij openbare erfdienstbaarheden worden op private erven lasten gelegd die noodzakelijk zijn voor het functioneren van de openbare dienstverlening.
Deze erfdienstbaarheden vertonen niet alle kenmerken van een eigenlijke, private erfdienstbaarheid. Er is immers geen heersend erf, alleen een lijdend erf. Het gaat om onroerende eigendomsbeperkingen die door of krachtens de wet in het algemeen belang worden opgelegd.
Erfdienstbaarheden kunnen ook gevestigd worden door een wettelijke bepaling of conventioneel,
door een overeenkomst.
§ 3. Tenietgaan
Erfdienstbaarheden kunnen eeuwigdurend zijn. Niettemin heeft de wetgever in een aantal specifieke gronden van beëindiging voorzien (zie bijvoorbeeld artikel 3:126-3:128 NBW)
Afdeling 4. Erfpacht
Het erfpachtrecht is een zakelijk gebruiksrecht dat een vol gebruik en genot verleent van andermans
onroerend goed dat onroerend is uit zijn aard of onroerend door incorporatie. (art. 3.167 NBW)
Een recht van erfpacht heeft een minimumduur van 15 jaar en een maximumduur van 99 jaar. Het
recht van erfpacht is het meest uitgebreide beperkte zakelijke recht. Het geeft de erfpachter een
omvattend recht tot uitbating en controle.
Een recht van erfpacht kan worden gevestigd door verkrijgende verjaring (art. 3.170 NBW) of
door overeenkomst.
De erfpachter heeft algemene gebruiks- en genotsbevoegdheden. Hij moet de bestemming van het
goed niet respecteren maar moet er wel voor zorgen dat hij de waarde van het goed niet vermindert.
Hij kan vrij over zijn zakelijk recht beschikken, hij mag het ook met zakelijke rechten bezwaren
(bv. een recht van vruchtgebruik), wel beperkt tot de duurtijd van zijn erfpachtovereenkomst.(art.
 Afdeling 5. Opstal
Het opstalrecht is een zakelijk gebruiksrecht dat het eigendomsrecht verleent op al dan niet gebouwde volumes, voor het geheel of een deel, op, boven of onder andermans grond om er bouwwerken of beplantingen te hebben.
Het recht van opstal splitst het eigendomsrecht tijdelijk op in die zin dat voor de duur van dit recht
de eigendom van de grond niet samenvalt met de eigendom van gebouwen, werken en beplantingen
die erop zijn aangebracht. Waar zonder een recht van opstal de gebouwen, werken en beplantingen
door het recht van natrekking zouden toekomen aan de eigenaar van de grond waarop ze zijn aangebracht, zorgt het recht van opstal ervoor dat dit voor de duur van het recht niet gebeurt.
Het opstalrecht kan gevestigd worden door een overeenkomst, de wet of door verkrijgende verjaring (art. 3.181-3.182 NBW). De opstalhouder heeft veel beperktere gebruiks- en genotsrechten
dan de erfpachter. Hij heeft alleen het recht gebouwen, werken op te richten op de grond, maar van
die gebouwen is hij dan tijdelijk eigenaar. Op de gebouwen die reeds op de grond stonden heeft hij
geen gebruiks- of genotsrecht.
De opstalhouder zal bij het einde van het recht van opstal in principe recht hebben op een vergoeding van de grondeigenaar die eigenaar zal worden van de gronden, gebouwen en beplantingen
door natrekking, volgens de actuele waarde (art. 3:188 NBW).
 Hoofdstuk II. Zekerheden
Afdeling 1. Begrip
Met de term ‘zekerheid’ verwijst men naar een rechtsfiguur die het verhaalsrecht van de schuldeiser
versterkt bij het innen van zijn schuldvordering. Dit kan doordat de schuldeiser een zakelijk recht
verkrijgt (zakelijke zekerheden) of doordat een bijkomende schuldenaar instaat voor de schuld
(persoonlijke zekerheid). De schuldeiser zal dan zijn schuld ook op het vermogen van deze bijkomende schuldenaar kunnen verhalen.
Afdeling 2. Persoonlijke zekerheden
Een persoonlijke zekerheid is een rechtsfiguur die tot doel en/of gevolg heeft aan de schuldeiser
een bijkomende schuldenaar te bezorgen op wiens vermogen hij de schuldvordering kan verhalen.
De belangrijkste persoonlijke zekerheid is de borgtocht. Borgtocht is een overeenkomst waarbij
iemand (de borg) zich verbindt voor andermans schuld voor het geval deze zelf daaraan niet voldoet. Bij borgtocht verbindt een derde (de borg) zich tegenover de schuldeiser om de schuld van
diens schuldenaar te betalen, voor het geval deze daar zelf niet aan voldoet (art. 2011 BW).
De borg verbindt zich tot andermans schuld, de hoofdschuldenaar heeft een eigen schuld.
Borgtocht is een contract dat steeds bijkomstig is bij een hoofdcontract (meestal een lening). Een
bezoldiging kan worden bedongen. Uit het bijkomstig karakter van de borgtocht vloeit voort dat
het voortbestaan van de borgtocht afhangt van het bestaan van een geldig hoofdcontract en dat de
borg nooit tot meer kan gehouden zijn dan de hoofdschuldenaar (art. 2013 BW).
De borgstelling is ook subsidiair. D.w.z. dat de borg kan eisen dat de schuldeiser zich eerst tot de
hoofdschuldenaar richt en pas in de tweede plaats tot de borg. Wordt de borg eerst aangesproken
dan kan hij zich beroepen op het voorrecht van uitwinning; hij kan van de schuldeiser eisen dat
deze aantoont dat hij poogde genoegdoening te bekomen vanwege de hoofdschuldenaar (art. 2021
BW). Indien de borgstelling hoofdelijk gebeurde, geldt dit voorrecht niet (art. 2021 BW).Zijn er
verschillende borgen dan kan de borg het voorrecht van schuldsplitsing inroepen. De schuldeiser
moet dan zijn vordering splitsen over de diverse borgen, elk voor diens aandeel. Ook hiervan kan
afstand gedaan worden doordat er een ondeelbare borgstelling bedongen wordt.
 De borg die wordt aangesproken kan alle excepties inroepen die de hoofdschuldenaar zou kunnen
inroepen m.b.t. de opeisbaarheid van de hoofdschuld, behalve de strikt persoonlijke excepties (art.
2036 BW). Eens hij betaalde treedt hij van rechtswege in de rechten van de schuldeiser ten overstaan van de hoofdschuldenaar (art. 2029 BW). Er gelden bijzondere beschermingsregels voor wie
zich kosteloos borg stelt (art. 2043bis et seq. BW).
Afdeling 3. Zakelijke zekerheden
Een zakelijke zekerheid biedt aan de schuldeiser de mogelijkheid om bij voorrang betaling te bekomen uit de opbrengst van de verkoop van een of meerdere daartoe bestemde goederen in geval
van samenloop met andere schuldeisers.
Zakelijke zekerheden vormen zo een uitzondering op de regel dat de schuldeisers naar evenredigheid van hun vordering gerechtigd zijn tot de prijs van de goederen van hun schuldenaar (art. 3.36
NBW). Als de schuldenaar die zakelijke zekerheden vestigde op bepaalde van zijn goederen er niet
in slaagt al zijn schulden te voldoen, zullen deze bepaalde goederen uit zijn vermogen immers bij
voorrang worden aangewend voor de betaling van een bepaalde schuld. Pand en hypotheek zijn
voorbeelden van zakelijke zekerheden.
§ 2. Inpandgeving
1. Algemeen
Het pandrecht is een zakelijk zekerheidsrecht op roerende zaken. De rechtshandeling waarbij het
pandrecht wordt gevestigd noemt men de inpandgeving.
Het pand kan zowel betrekking hebben op een roerend lichamelijk of onlichamelijk goed (bv. een
auto respectievelijk een schuldvordering of een intellectueel recht), een goed dat roerend is uit zijn
aard maar onroerend is geworden door bestemming (bv. zonnepanelen die op een dak worden bevestigd) als op een geheel van goederen (bv. een handelszaak) (art. 7, eerste lid Pandwet).
 Door de Pandwet is het pand in beginsel een consensuele overeenkomst (art. 2 Pandwet) waarbij
de pandgever aan de pandhouder het recht verleent om bij voorrang boven de andere schuldeisers
te worden betaald uit de bezwaarde goederen (art. 1 Pandwet), dit gedurende de bepaalde of onbepaalde duur van de pandovereenkomst (art. 11 Pandwet). Het pandrecht geeft zo een zakelijk zekerheidsrecht aan de pandhouder, zonder een buitenbezitstelling van de bezwaarde goederen te
vereisen. Indien de pandgever een consument is in de zin van artikel I.1.2° WER, dan is voor de
geldigheid van de pandovereenkomst een geschrift vereist (art. 2 juncto art. 4, tweede lid Pandwet).
Voor het bewijs van de inpandgeving is een geschrift vereist dat de door het pand bezwaarde goederen, de gewaarborgde schuldvorderingen en het maximaal bedrag tot beloop waarvan de schuldvorderingen gewaarborgd zijn, nauwkeurig aanduidt (art. 4, eerste lid Pandwet).
De tegenwerpelijkheid van het pand zal in beginsel worden gerealiseerd door registratie in een
centraal pandregister dat nationaal wordt georganiseerd en waar eenieder toegang toe heeft (art. 15
juncto art. 26 e.v. Pandwet). Het is de pandhouder die voor deze registratie dient in te staan. Voor
lichamelijke roerende goederen blijft daarnaast buitenbezitstelling van de in pand gegeven goederen mogelijk om de tegenwerpelijkheid van het pandrecht te bereiken (art. 39 Pandwet).
Door de inpandgeving ontstaat voor de pandhoudende schuldeiser een voorrecht (art. 1, tweede lid
Pandwet).
De rang van het pandrecht wordt bepaald volgens de chronologische volgorde van de registratie
ervan (d.i. de zogenaamde ‘anterioriteitsregel’)(art. 15, zesde lid juncto art. 57, eerste lid Pandwet).
Wanneer twee of meer pandhouders op dezelfde dag hebben geregistreerd of het bezit hebben verkregen, dan staan zij in gelijke rang (art. 57, derde lid Pandwet).
De registratie van het pandrecht vervalt na verloop van tien jaar (art. 35, eerste lid Pandwet). Net
zoals een hypothecaire inschrijving, kan ook de registratie van een pand worden vernieuwd mét
behoud van de originele rang, dit telkens voor een nieuwe termijn van tien jaar. Hiertoe is wel
vereist dat de vernieuwing gebeurt vóór het verstrijken van de aanvankelijke geldigheidsduur (art.
35, tweede en derde lid Pandwet).
De pandhouder moet voor verpande goederen als een goed pandhouder zorg dragen. Hij is aansprakelijk voor het verlies of de beschadiging van het pand, die het gevolg zijn van zijn nalatigheid. De
pandgever mag op ieder ogenblik de goederen inspecteren (art. 43 Pandwet).
 Wanneer de pandgever geen consument is in de zin van art. I.1, 2° WER, dan kan de pandhouder,
bij niet-betaling van zijn schuldvordering, zijn pandrecht uitoefenen door de verpande goederen
geheel of gedeeltelijk te verkopen of te verhuren ter voldoening van de gewaarborgde schuldvordering, zonder dat hiertoe een rechter moet worden gevat. Wel moet de uitwinning “te goeder trouw
en op economisch verantwoorde wijze” gebeuren. Desgewenst kunnen partijen de wijze van uitwinning ook specifiek overeenkomen, hetzij in de pandovereenkomst, hetzij op een later tijdstip
(art. 47, eerste, derde en zesde lid Pandwet).
De pandhouder kan zijn verhaalsrecht uitoefenen zonder te moeten beschikken over een uitvoerbare
titel of een rechterlijke machtiging. Het volstaat dat hij ten minste dagen voor de uitwinning hiervan
kennis geeft aan de schuldenaar en in voorkomend geval aan de derde-pandgever (art. 48 Pandwet).
Bovendien kiest de pandhouder vrij de wijze van tegeldemaking (bv verkoop of verhuur). Zo hij
kiest voor onderhandse of openbare verkoop, kan hij daartoe zelf (m.a.w. zonder rechterlijke tussenkomst) een gerechtsdeurwaarder gelasten. Vereist blijft wel dat dit alles te goeder trouw en op
economisch verantwoorde wijze gebeurt.
Het voorgaande neemt uiteraard niet weg dat een rechterlijke tussenkomst mogelijk is indien één
van de partijen dit vraagt. In dat geval wordt de uitwinning van het pand opgeschort (art. 54, eerste
en tweede lid Pandwet). Ook na de uitwinning is er nog altijd een controle a posteriori mogelijk
door de rechter (art. 56 Pandwet).
§ 3. Hypotheek
1. Begrip en vestiging
Een hypotheek is een zakelijk zekerheidsrecht op een onroerend goed (art. 41 Hyp. W.). Een hypotheek kan bij wet, bij testament of bij overeenkomst worden gevestigd (art. 44 Hyp. W.). Een
hypotheek verleent aan een schuldeiser in wiens voordeel de hypotheek werd gevestigd, het recht
om het onroerend goed waarop de hypotheek werd gevestigd te laten verkopen wanneer de hypothecaire schuldenaar in gebreke blijft. Uit de opbrengst van de verkoop kan de hypothecaire
schuldeiser zich laten betalen met voorrang op de andere schuldeisers.
Wanneer iemand een onroerend goed aankoopt en hiervoor een lening bij de bank aangaat, zal de bank bijvoorbeeld in de meeste gevallen een hypotheek vestigen op het onroerend goed. Indien de schuldenaar zijn
lening niet afbetaalt, zal de bank voorrang op andere schuldenaars hebben op de verkoopsom uit de verkoop
van het onroerend goed.
 Ook een hypotheek is een accessoir recht, d.i. het recht is bijkomstig aan de verzekerde schuldvordering. Dit betekent dat wanneer de schuldvordering, tot zekerheid waarvan de hypotheek strekt,
uitdooft, ook het zekerheidsrecht vervalt. Hypotheken kunnen op verschillende manieren worden
gevestigd.
a) Wettelijke hypotheken
Wettelijke hypotheken vinden hun oorsprong in een wetsbepaling. De wet kent aan bepaalde personen en instellingen de bevoegdheid toe om een hypothecaire inschrijving te nemen.
Bijvoorbeeld: de hypotheek ten voordele van de Staat op onroerende goederen van de belastingplichtige voor
de betaling van de inkomstenbelasting en de interesten erop (art. 425 Wetboek Inkomstenbelastingen). De
bevoegde belastingontvanger kan inschrijving nemen van deze hypotheek (art. 426 Wetboek Inkomstenbelastingen).
b) Testamentaire hypotheken
Een hypotheek kan ook bij testament worden gevestigd. Een erflater gaat dan een hypotheek vestigen op een of meer onroerende goederen die hij in zijn testament aanwijst tot waarborg van bepaalde legaten die hij in zijn testament maakt (art. 44 Hyp. W.). Ook een testamentaire hypotheek
moet worden ingeschreven.
c) Conventionele hypotheken
Hypotheken kunnen ook contractueel worden gevestigd door een hypotheekovereenkomst tot zekerheid van een schuld. Het gaat om een plechtig contract (art. 76 Hyp. W.). Dit betekent dat de
hypotheek slechts geldig kan worden gevestigd bij een authentieke notariële akte of door een in
rechte of voor de notaris erkende onderhandse akte (art. 76 Hyp. W.).
Bovendien is ook vereist dat duidelijk wordt aangegeven op welke goederen de hypotheek rust (art.
78 Hyp. W.) en dat ook het bedrag wordt aangegeven waarvoor de hypotheek wordt verleend (art.
80 Hyp. W.). Er moet ook aan de hand van de akte kunnen worden bepaald welke schuldvorderingen verzekerd zijn.
Na het sluiten van een hypotheekovereenkomst is er weliswaar al een hypotheek gevestigd maar
deze zal nog weinig bescherming bieden aan de schuldeiser. Om ‘rang’ te nemen en tegenwerpelijk
te zijn aan derden moet de hypotheek nog worden ingeschreven op het hypotheekkantoor waar het
goed is gelegen (art. 81 Hyp. W.).
Het inschrijven in de registers van de hypotheekbewaarder is een publiciteitsmaatregel met
 zeer belangrijke gevolgen. Inschrijving is vereist zowel bij wettelijke, testamentaire als conventionele hypotheken. Inschrijving houdt in dat de gegevens die van belang zijn voor derden worden
overgenomen. Deze inschrijving laat toe aan derden (bv. een kredietverlener) om de toestand van
de onroerende goederen van een bepaald persoon na te gaan.
De hypotheek zal slechts rang nemen op datum van inschrijving. Op een onroerend goed kunnen
verschillende hypotheken worden gevestigd. De eerst ingeschreven hypotheek zal voorrang hebben
op de volgende in rang. De datum van de schuld tot zekerheid waarvan de hypotheek werd gevestigd zal dus geenszins de volgorde van uitbetaling van de schuldeisers uit de opbrengst van het
onroerend goed bepalen.
§ 4. Voorrechten
Voorrechten worden in artikel 12 Hyp. W. omschreven als rechten die uit hoofde van de bijzondere
aard van de schuldvordering aan een schuldeiser toekomen en die hem voorrang verlenen boven de
andere schuldeisers.
Voorrechten zijn dus zekerheden die op een welbepaalde zaak, op een breukdeel van het vermogen
of het ganse vermogen van de debiteur slaan en waarbij de schuldeiser, omwille van de aard van
de schuld, een recht van voorrang van betaling krijgt op de andere schuldeisers van zijn schuldenaar. De wetgever gaat dus door het toekennen van voorrechten afwijken van de algemene regel
van de gelijkheid van schuldeiser en van de pondspondsgewijze verdeling door aan bepaalde
schuldeisers en voor bepaalde schuldvorderingen een recht van voorrang toe te kennen.
Er wordt een onderscheid gemaakt tussen de algemene en de bijzondere voorrechten (art. 18 Hyp.
W.). Algemene voorrechten hebben betrekking op het hele vermogen van de schuldenaar of een
abstract breukdeel van dat vermogen (bv. alle roerende goederen).
Bijzondere voorrechten hebben slechts betrekking op bepaalde goederen uit het vermogen van
de schuldenaar (bepaalde roerende of bepaalde onroerende goederen).
Binnen de voorrechten geldt dan nog eens een voorrangsregeling. Deze gedetailleerde regels
passen niet in een inleidend boek. Twee belangrijke regels verdienen wel vermelding: bijzondere
voorrechten hebben voorrang op algemene voorrechten (art. 26 Hyp. W.) en voor de rangregeling
tussen voorrechten op onroerende goederen en de hypotheken geldt de datum van inschrijving (art.
a) Algemene voorrechten
Algemene voorrechten zijn een mechanisme waardoor een schuldvordering op het hele vermogen
 van de schuldenaar (of een abstract deel van het vermogen – bv. alle roerende goederen) voorrang
krijgt boven de andere schuldvorderingen die op dat vermogen kunnen worden verhaald. Zij hebben
geen specifiek voorwerp en ook geen volgrecht.
Bv. Algemene voorrechten op roerende goederen zijn: de begrafeniskosten (art. 19, 2° Hyp. W.); de kosten
van de laatste ziekte (art. 19, 3° Hyp. W.); het loon van werknemers (art. 19, 3°bis Hyp. W.)…
Een algemeen voorrecht op onroerende én roerende goederen is het voorrecht voor de gerechtskosten, die
een schuldeiser heeft gemaakt tot behoud van de goederen van de schuldenaar (art. 17 Hyp. W.).
b) Bijzondere voorrechten
Bijzondere voorrechten daarentegen zijn zakelijke rechten op afzonderlijke, welbepaalde goederen. Bijzondere voorrechten kunnen betrekking hebben op bepaalde roerende of onroerende goederen. Bijzondere voorrechten op onroerende goederen zijn slechts tegenstelbaar aan derden wanneer ze werden ingeschreven in de registers van de hypotheekbewaarder (art. 29 Hyp. W.). Bijzondere
voorrechten op roerende goederen zijn in principe tegenstelbaar zonder publiciteit.
Een aantal bijzondere voorrechten worden opgesomd in de Hypotheekwet maar er zijn ook vele
wettelijke bepalingen buiten het BW waarin voorrechten worden toegekend aan bepaalde schuldeisers tot zekerheid van een bepaalde schuldvordering.
Bijzondere voorrechten op roerende goederen hebben in principe geen volgrecht. Dit betekent dat
wanneer de schuldenaar de roerende goederen waarop het voorrecht rust, verkoopt, de schuldeiser
zijn voorrecht niet meer zal kunnen inroepen tegen de verkrijger.
Voorbeelden van bijzondere voorrechten op onroerende goederen: het voorrecht van de onbetaalde verkoper
van onroerende goederen op het verkochte onroerende goed voor de betaling van de prijs (art. 27, 1° Hyp.
Voorbeelden van bijzondere voorrechten op roerende goederen: het voorrecht van de verhuurder op de waarde van
al hetgeen het verhuurde huis stoffeert voor de vervallen huurgelden (art. 20, 1° Hyp. W.); de kosten gemaakt tot
behoud van de zaak op de waarde van de zaak (art. 20, 4° Hyp. W.); de prijs van niet-betaalde roerende goederen,
indien ze nog in het bezit zijn van de schuldenaar en niet onroerend (met een uitzondering voor bedrijfsmateriaal)
zijn geworden, op de waarde van die goederen (art. 20, 5 ° Hyp. W.); de leveringen van de hotelhouder op de
goederen die de reiziger in het hotel bracht (art. 20, 6° Hyp. W.).
